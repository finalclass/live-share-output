<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title>Księga Rodzaju</title>
<link href="../Styles/style.css" type="text/css" rel="stylesheet"/>
</head>
<body>
<h1><a href="../Text/TOC.xhtml">Stary Testament</a></h1>
<h2 id="sigil_toc_id_4"><a href="../Text/TOC.xhtml">Księga Rodzaju</a></h2>

    <p class="chapters"><strong>ROZDZIAŁY</strong>:<br/>
    <span class="margin"><a href="../Text/PL-01.xhtml#BG-1_1">[&nbsp;01&nbsp;]</a></span> <span class="margin"><a href="../Text/PL-01.xhtml#BG-2_1">[&nbsp;02&nbsp;]</a></span> <span class="margin"><a href="../Text/PL-01.xhtml#BG-3_1">[&nbsp;03&nbsp;]</a></span> <span class="margin"><a href="../Text/PL-01.xhtml#BG-4_1">[&nbsp;04&nbsp;]</a></span> <span class="margin"><a href="../Text/PL-01.xhtml#BG-5_1">[&nbsp;05&nbsp;]</a></span> <span class="margin"><a href="../Text/PL-01.xhtml#BG-6_1">[&nbsp;06&nbsp;]</a></span> <span class="margin"><a href="../Text/PL-01.xhtml#BG-7_1">[&nbsp;07&nbsp;]</a></span> <span class="margin"><a href="../Text/PL-01.xhtml#BG-8_1">[&nbsp;08&nbsp;]</a></span> <span class="margin"><a href="../Text/PL-01.xhtml#BG-9_1">[&nbsp;09&nbsp;]</a></span> <span class="margin"><a href="../Text/PL-01.xhtml#BG-10_1">[&nbsp;10&nbsp;]</a></span> <span class="margin"><a href="../Text/PL-01.xhtml#BG-11_1">[&nbsp;11&nbsp;]</a></span> <span class="margin"><a href="../Text/PL-01.xhtml#BG-12_1">[&nbsp;12&nbsp;]</a></span> <span class="margin"><a href="../Text/PL-01.xhtml#BG-13_1">[&nbsp;13&nbsp;]</a></span> <span class="margin"><a href="../Text/PL-01.xhtml#BG-14_1">[&nbsp;14&nbsp;]</a></span> <span class="margin"><a href="../Text/PL-01.xhtml#BG-15_1">[&nbsp;15&nbsp;]</a></span> <span class="margin"><a href="../Text/PL-01.xhtml#BG-16_1">[&nbsp;16&nbsp;]</a></span> <span class="margin"><a href="../Text/PL-01.xhtml#BG-17_1">[&nbsp;17&nbsp;]</a></span> <span class="margin"><a href="../Text/PL-01.xhtml#BG-18_1">[&nbsp;18&nbsp;]</a></span> <span class="margin"><a href="../Text/PL-01.xhtml#BG-19_1">[&nbsp;19&nbsp;]</a></span> <span class="margin"><a href="../Text/PL-01.xhtml#BG-20_1">[&nbsp;20&nbsp;]</a></span> <span class="margin"><a href="../Text/PL-01.xhtml#BG-21_1">[&nbsp;21&nbsp;]</a></span> <span class="margin"><a href="../Text/PL-01.xhtml#BG-22_1">[&nbsp;22&nbsp;]</a></span> <span class="margin"><a href="../Text/PL-01.xhtml#BG-23_1">[&nbsp;23&nbsp;]</a></span> <span class="margin"><a href="../Text/PL-01.xhtml#BG-24_1">[&nbsp;24&nbsp;]</a></span> <span class="margin"><a href="../Text/PL-01.xhtml#BG-25_1">[&nbsp;25&nbsp;]</a></span> <span class="margin"><a href="../Text/PL-01.xhtml#BG-26_1">[&nbsp;26&nbsp;]</a></span> <span class="margin"><a href="../Text/PL-01.xhtml#BG-27_1">[&nbsp;27&nbsp;]</a></span> <span class="margin"><a href="../Text/PL-01.xhtml#BG-28_1">[&nbsp;28&nbsp;]</a></span> <span class="margin"><a href="../Text/PL-01.xhtml#BG-29_1">[&nbsp;29&nbsp;]</a></span> <span class="margin"><a href="../Text/PL-01.xhtml#BG-30_1">[&nbsp;30&nbsp;]</a></span> <span class="margin"><a href="../Text/PL-01.xhtml#BG-31_1">[&nbsp;31&nbsp;]</a></span> <span class="margin"><a href="../Text/PL-01.xhtml#BG-32_1">[&nbsp;32&nbsp;]</a></span> <span class="margin"><a href="../Text/PL-01.xhtml#BG-33_1">[&nbsp;33&nbsp;]</a></span> <span class="margin"><a href="../Text/PL-01.xhtml#BG-34_1">[&nbsp;34&nbsp;]</a></span> <span class="margin"><a href="../Text/PL-01.xhtml#BG-35_1">[&nbsp;35&nbsp;]</a></span> <span class="margin"><a href="../Text/PL-01.xhtml#BG-36_1">[&nbsp;36&nbsp;]</a></span> <span class="margin"><a href="../Text/PL-01.xhtml#BG-37_1">[&nbsp;37&nbsp;]</a></span> <span class="margin"><a href="../Text/PL-01.xhtml#BG-38_1">[&nbsp;38&nbsp;]</a></span> <span class="margin"><a href="../Text/PL-01.xhtml#BG-39_1">[&nbsp;39&nbsp;]</a></span> <span class="margin"><a href="../Text/PL-01.xhtml#BG-40_1">[&nbsp;40&nbsp;]</a></span> <span class="margin"><a href="../Text/PL-01.xhtml#BG-41_1">[&nbsp;41&nbsp;]</a></span> <span class="margin"><a href="../Text/PL-01.xhtml#BG-42_1">[&nbsp;42&nbsp;]</a></span> <span class="margin"><a href="../Text/PL-01.xhtml#BG-43_1">[&nbsp;43&nbsp;]</a></span> <span class="margin"><a href="../Text/PL-01.xhtml#BG-44_1">[&nbsp;44&nbsp;]</a></span> <span class="margin"><a href="../Text/PL-01.xhtml#BG-45_1">[&nbsp;45&nbsp;]</a></span> <span class="margin"><a href="../Text/PL-01.xhtml#BG-46_1">[&nbsp;46&nbsp;]</a></span> <span class="margin"><a href="../Text/PL-01.xhtml#BG-47_1">[&nbsp;47&nbsp;]</a></span> <span class="margin"><a href="../Text/PL-01.xhtml#BG-48_1">[&nbsp;48&nbsp;]</a></span> <span class="margin"><a href="../Text/PL-01.xhtml#BG-49_1">[&nbsp;49&nbsp;]</a></span> <span class="margin"><a href="../Text/PL-01.xhtml#BG-50_1">[&nbsp;50&nbsp;]</a></span></p>

<h3 class="sigil_not_in_toc"><a href="../Text/PL-01.xhtml">Księga Rodzaju 1</a></h3>
<p class="BibleIndent" id="BG-1_1"><sup>1.1</sup>&nbsp;Na początku Bóg stworzył niebo i&nbsp;ziemię.</p>
<p class="BibleIndent" id="BG-1_2"><sup>1.2</sup>&nbsp;A ziemia była bezkształtna i&nbsp;pusta i&nbsp;ciemność była nad głębią, a&nbsp;Duch Boży unosił się nad wodami.</p>
<p class="BibleIndent" id="BG-1_3"><sup>1.3</sup>&nbsp;I Bóg powiedział: Niech stanie się światłość. I&nbsp;stała się światłość.</p>
<p class="BibleIndent" id="BG-1_4"><sup>1.4</sup>&nbsp;Bóg widział, że światłość <i>była</i> dobra. I&nbsp;oddzielił Bóg światłość od ciemności.</p>
<p class="BibleIndent" id="BG-1_5"><sup>1.5</sup>&nbsp;I nazwał Bóg światłość dniem, a&nbsp;ciemność nazwał nocą. I&nbsp;nastał wieczór i&nbsp;poranek, dzień pierwszy.</p>
<p class="BibleIndent" id="BG-1_6"><sup>1.6</sup>&nbsp;Potem Bóg powiedział: Niech stanie się firmament pośrodku wód i&nbsp;niech oddzieli wody od wód.</p>
<p class="BibleIndent" id="BG-1_7"><sup>1.7</sup>&nbsp;I uczynił Bóg firmament, i&nbsp;oddzielił wody, które <i>są</i> pod firmamentem, od wód, które są nad firmamentem. I&nbsp;tak się stało.</p>
<p class="BibleIndent" id="BG-1_8"><sup>1.8</sup>&nbsp;I Bóg nazwał firmament niebem. I&nbsp;nastał wieczór i&nbsp;poranek, dzień drugi.</p>
<p class="BibleIndent" id="BG-1_9"><sup>1.9</sup>&nbsp;Potem Bóg powiedział: Niech się zbiorą w&nbsp;jednym miejscu wody, <i>które</i> <i>są</i> pod niebem, i&nbsp;niech się ukaże sucha <i>powierzchnia</i>. I&nbsp;tak się stało.</p>
<p class="BibleIndent" id="BG-1_10"><sup>1.10</sup>&nbsp;I Bóg nazwał suchą <i>powierzchnię</i> ziemią, a&nbsp;zbiorowisko wód –&nbsp;morzami. I&nbsp;Bóg widział, że <i>to</i> <i>było</i> dobre.</p>
<p class="BibleIndent" id="BG-1_11"><sup>1.11</sup>&nbsp;Potem Bóg powiedział: Niech ziemia zrodzi trawę, rośliny wydające nasiona i&nbsp;drzewo urodzajne przynoszące owoc według swego rodzaju, którego nasienie będzie w&nbsp;nim na ziemi. I&nbsp;tak się stało.</p>
<p class="BibleIndent" id="BG-1_12"><sup>1.12</sup>&nbsp;I ziemia wydała trawę, rośliny wydające nasienie według swego rodzaju i&nbsp;drzewo przynoszące owoc, w&nbsp;którym było nasienie według swego rodzaju. I&nbsp;Bóg widział, że to było dobre.</p>
<p class="BibleIndent" id="BG-1_13"><sup>1.13</sup>&nbsp;I nastał wieczór i&nbsp;poranek, dzień trzeci.</p>
<p class="BibleIndent" id="BG-1_14"><sup>1.14</sup>&nbsp;Potem Bóg powiedział: Niech się staną światła na firmamencie nieba, by oddzielały dzień od nocy, i&nbsp;niech stanowią znaki, pory <i>roku</i>, dni i&nbsp;lata.</p>
<p class="BibleIndent" id="BG-1_15"><sup>1.15</sup>&nbsp;I niech będą światłami na firmamencie nieba, aby świeciły nad ziemią. I&nbsp;tak się stało.</p>
<p class="BibleIndent" id="BG-1_16"><sup>1.16</sup>&nbsp;I Bóg uczynił dwa wielkie światła: światło większe, aby rządziło dniem, i&nbsp;światło mniejsze, aby rządziło nocą, oraz gwiazdy.</p>
<p class="BibleIndent" id="BG-1_17"><sup>1.17</sup>&nbsp;I Bóg umieścił je na firmamencie nieba, aby świeciły nad ziemią;</p>
<p class="BibleIndent" id="BG-1_18"><sup>1.18</sup>&nbsp;I żeby rządziły dniem i&nbsp;nocą, i&nbsp;oddzielały światłość od ciemności. I&nbsp;Bóg widział, że to było dobre.</p>
<p class="BibleIndent" id="BG-1_19"><sup>1.19</sup>&nbsp;I nastał wieczór i&nbsp;poranek, dzień czwarty.</p>
<p class="BibleIndent" id="BG-1_20"><sup>1.20</sup>&nbsp;Potem Bóg powiedział: Niech wody hojnie wydadzą żywe istoty, a&nbsp;ptactwo niech lata nad ziemią, pod firmamentem nieba.</p>
<p class="BibleIndent" id="BG-1_21"><sup>1.21</sup>&nbsp;I Bóg stworzył wielkie wieloryby i&nbsp;wszelkie pływające istoty żywe, które hojnie wydały wody, według ich rodzaju oraz wszelkie ptactwo skrzydlate według jego rodzaju. I&nbsp;Bóg widział, że <i>to</i> <i>było</i> dobre.</p>
<p class="BibleIndent" id="BG-1_22"><sup>1.22</sup>&nbsp;Bóg błogosławił je, mówiąc: Bądźcie płodne i&nbsp;rozmnażajcie się, i&nbsp;wypełniajcie wody morskie, a&nbsp;ptactwo niech się rozmnaża na ziemi.</p>
<p class="BibleIndent" id="BG-1_23"><sup>1.23</sup>&nbsp;I nastał wieczór i&nbsp;poranek, dzień piąty.</p>
<p class="BibleIndent" id="BG-1_24"><sup>1.24</sup>&nbsp;Bóg powiedział też: Niech ziemia wyda istoty żywe według swego rodzaju: bydło, zwierzęta pełzające i&nbsp;zwierzęta ziemi według swego rodzaju. I&nbsp;tak się stało.</p>
<p class="BibleIndent" id="BG-1_25"><sup>1.25</sup>&nbsp;I Bóg uczynił zwierzęta ziemi według swego rodzaju i&nbsp;bydło według swego rodzaju, i&nbsp;wszelkie zwierzęta, które pełzają po ziemi według swego rodzaju. I&nbsp;Bóg widział, że <i>to</i> <i>było</i> dobre.</p>
<p class="BibleIndent" id="BG-1_26"><sup>1.26</sup>&nbsp;Potem Bóg powiedział: Uczyńmy człowieka na nasz obraz według naszego podobieństwa; niech panuje nad rybami morskimi i&nbsp;ptactwem niebieskim, nad bydłem i&nbsp;całą ziemią oraz nad wszelkimi zwierzętami pełzającymi, które pełzają po ziemi.</p>
<p class="BibleIndent" id="BG-1_27"><sup>1.27</sup>&nbsp;Stworzył więc Bóg człowieka na swój obraz, na obraz Boga go stworzył; stworzył ich mężczyzną i&nbsp;kobietą.</p>
<p class="BibleIndent" id="BG-1_28"><sup>1.28</sup>&nbsp;I Bóg błogosławił im. Potem Bóg powiedział do nich: Bądźcie płodni i&nbsp;rozmnażajcie się, napełniajcie ziemię i&nbsp;czyńcie ją sobie poddaną; panujcie nad rybami morskimi i&nbsp;nad ptactwem niebieskim, i&nbsp;nad wszelkimi zwierzętami, które poruszają się po ziemi.</p>
<p class="BibleIndent" id="BG-1_29"><sup>1.29</sup>&nbsp;I Bóg powiedział: Oto dałem wam wszelkie rośliny wydające z&nbsp;siebie nasienie, które są na powierzchni całej ziemi, i&nbsp;wszelkie drzewo mające owoc drzewa, wydające <i>z</i> <i>siebie</i> nasienie –&nbsp;będą one dla was pokarmem.</p>
<p class="BibleIndent" id="BG-1_30"><sup>1.30</sup>&nbsp;I wszelkim zwierzętom ziemi, i&nbsp;wszelkiemu ptactwu niebieskiemu, i&nbsp;wszystkiemu, co pełza po ziemi i&nbsp;<i>ma</i> w&nbsp;sobie życie, pokarmem <i>będą</i> wszelkie rośliny zielone. I&nbsp;tak się stało.</p>
<p class="BibleIndent" id="BG-1_31"><sup>1.31</sup>&nbsp;I Bóg widział wszystko, co uczynił, a&nbsp;<i>było</i> to bardzo dobre. I&nbsp;nastał wieczór i&nbsp;poranek, dzień szósty.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 2</a></h3>
<p class="BibleIndent" id="BG-2_1"><sup>2.1</sup>&nbsp;Tak ukończone zostały niebiosa i&nbsp;ziemia oraz wszystkie ich zastępy.</p>
<p class="BibleIndent" id="BG-2_2"><sup>2.2</sup>&nbsp;W siódmym dniu Bóg ukończył swe dzieło, które uczynił; i&nbsp;odpoczął siódmego dnia od wszelkiego swego dzieła, które stworzył.</p>
<p class="BibleIndent" id="BG-2_3"><sup>2.3</sup>&nbsp;I Bóg błogosławił siódmy dzień, i&nbsp;poświęcił go, bo w&nbsp;nim odpoczął od wszelkiego swego dzieła, które Bóg stworzył i&nbsp;uczynił.</p>
<p class="BibleIndent" id="BG-2_4"><sup>2.4</sup>&nbsp;Takie <i>są</i> dzieje stworzenia niebios i&nbsp;ziemi w&nbsp;dniu, w&nbsp;którym PAN Bóg uczynił ziemię i&nbsp;niebiosa;</p>
<p class="BibleIndent" id="BG-2_5"><sup>2.5</sup>&nbsp;Wszelkie krzewy polne, zanim były na ziemi, i&nbsp;wszelkie rośliny polne, nim wzeszły. Bo PAN Bóg <i>jeszcze</i> nie spuścił deszczu na ziemię i&nbsp;nie było człowieka, który by uprawiał ziemię.</p>
<p class="BibleIndent" id="BG-2_6"><sup>2.6</sup>&nbsp;Ale z&nbsp;ziemi wychodziła para, która nawilżała całą powierzchnię ziemi.</p>
<p class="BibleIndent" id="BG-2_7"><sup>2.7</sup>&nbsp;Wtedy PAN Bóg ukształtował człowieka z&nbsp;prochu ziemi i&nbsp;tchnął w&nbsp;jego nozdrza tchnienie życia. I&nbsp;człowiek stał się żywą duszą.</p>
<p class="BibleIndent" id="BG-2_8"><sup>2.8</sup>&nbsp;PAN Bóg zasadził też ogród w&nbsp;Edenie, na wschodzie, i&nbsp;umieścił tam człowieka, którego ukształtował.</p>
<p class="BibleIndent" id="BG-2_9"><sup>2.9</sup>&nbsp;I wywiódł PAN Bóg z&nbsp;ziemi wszelkie drzewa miłe dla oka i&nbsp;których <i>owoce</i> były dobre do jedzenia oraz drzewo życia pośrodku ogrodu i&nbsp;drzewo poznania dobra i&nbsp;zła.</p>
<p class="BibleIndent" id="BG-2_10"><sup>2.10</sup>&nbsp;A z&nbsp;Edenu wypływała rzeka, aby nawadniać ogród; i&nbsp;stamtąd dzieliła się na cztery główne <i>rzeki</i>.</p>
<p class="BibleIndent" id="BG-2_11"><sup>2.11</sup>&nbsp;Nazwa pierwszej –&nbsp;Piszon; to ta, która okrąża całą ziemię Chawila, gdzie <i>znajduje</i> <i>się</i> złoto.</p>
<p class="BibleIndent" id="BG-2_12"><sup>2.12</sup>&nbsp;A złoto tej ziemi <i>jest</i> wyborne. Tam też jest bdellium i&nbsp;kamień onyksowy.</p>
<p class="BibleIndent" id="BG-2_13"><sup>2.13</sup>&nbsp;Nazwa drugiej rzeki –&nbsp;Gichon; ta okrąża całą ziemię Kusz.</p>
<p class="BibleIndent" id="BG-2_14"><sup>2.14</sup>&nbsp;Nazwa zaś trzeciej rzeki –&nbsp;Chiddekel; płynie ona na wschód ku Asyrii. A&nbsp;czwarta rzeka to Eufrat.</p>
<p class="BibleIndent" id="BG-2_15"><sup>2.15</sup>&nbsp;PAN Bóg wziął więc człowieka i&nbsp;umieścił go w&nbsp;ogrodzie Eden, aby go uprawiał i&nbsp;strzegł.</p>
<p class="BibleIndent" id="BG-2_16"><sup>2.16</sup>&nbsp;I rozkazał PAN Bóg człowiekowi: Możesz jeść do woli z&nbsp;każdego drzewa ogrodu;</p>
<p class="BibleIndent" id="BG-2_17"><sup>2.17</sup>&nbsp;Ale z&nbsp;drzewa poznania dobra i&nbsp;zła jeść nie będziesz, bo tego dnia, kiedy zjesz z&nbsp;niego, na pewno umrzesz.</p>
<p class="BibleIndent" id="BG-2_18"><sup>2.18</sup>&nbsp;PAN Bóg powiedział też: Niedobrze, by człowiek był sam; uczynię mu odpowiednią dla niego pomoc.</p>
<p class="BibleIndent" id="BG-2_19"><sup>2.19</sup>&nbsp;I ukształtował PAN Bóg z&nbsp;ziemi wszelkie zwierzęta polne i&nbsp;wszelkie ptactwo niebieskie, i&nbsp;przyprowadził <i>je</i> do Adama, aby zobaczyć, jak je nazwie; a&nbsp;jak Adam nazwał każdą istotę żywą, <i>taka</i> była jej nazwa.</p>
<p class="BibleIndent" id="BG-2_20"><sup>2.20</sup>&nbsp;I Adam nadał nazwy wszelkiemu bydłu i&nbsp;ptactwu niebieskiemu, i&nbsp;wszelkim zwierzętom polnym. Dla Adama jednak nie znalazła się pomoc odpowiednia dla niego.</p>
<p class="BibleIndent" id="BG-2_21"><sup>2.21</sup>&nbsp;Wtedy PAN Bóg zesłał głęboki sen na Adama; a&nbsp;gdy zasnął, wyjął jedno z&nbsp;jego żeber i&nbsp;zapełnił ciałem miejsce po nim.</p>
<p class="BibleIndent" id="BG-2_22"><sup>2.22</sup>&nbsp;I z&nbsp;tego żebra, które PAN Bóg wyjął z&nbsp;Adama, utworzył kobietę i&nbsp;przyprowadził ją do Adama.</p>
<p class="BibleIndent" id="BG-2_23"><sup>2.23</sup>&nbsp;I Adam powiedział: To <i>teraz</i> <i>jest</i> kość z&nbsp;moich kości i&nbsp;ciało z&nbsp;mojego ciała; dlatego będzie nazwana kobietą, bo z&nbsp;mężczyzny została wzięta.</p>
<p class="BibleIndent" id="BG-2_24"><sup>2.24</sup>&nbsp;Dlatego opuści mężczyzna swojego ojca i&nbsp;swoją matkę i&nbsp;połączy się ze swoją żoną, i&nbsp;będą jednym ciałem.</p>
<p class="BibleIndent" id="BG-2_25"><sup>2.25</sup>&nbsp;I oboje, Adam i&nbsp;jego żona, byli nadzy, a&nbsp;nie wstydzili się.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 3</a></h3>
<p class="BibleIndent" id="BG-3_1"><sup>3.1</sup>&nbsp;A wąż był bardziej przebiegły niż wszystkie zwierzęta polne, które PAN Bóg uczynił. Powiedział on do kobiety: Czy Bóg rzeczywiście powiedział: Nie wolno wam jeść ze wszystkich drzew <i>tego</i> ogrodu?</p>
<p class="BibleIndent" id="BG-3_2"><sup>3.2</sup>&nbsp;I kobieta odpowiedziała wężowi: Możemy jeść owoce z&nbsp;drzew <i>tego</i> ogrodu;</p>
<p class="BibleIndent" id="BG-3_3"><sup>3.3</sup>&nbsp;Ale o&nbsp;owocu drzewa, które jest pośrodku ogrodu, Bóg powiedział: Nie będziecie z&nbsp;niego jeść ani go dotykać, abyście nie umarli.</p>
<p class="BibleIndent" id="BG-3_4"><sup>3.4</sup>&nbsp;I wąż powiedział do kobiety: Na pewno nie umrzecie;</p>
<p class="BibleIndent" id="BG-3_5"><sup>3.5</sup>&nbsp;Ale Bóg wie, że tego dnia, gdy z&nbsp;niego zjecie, otworzą się wasze oczy i&nbsp;będziecie jak bogowie znający dobro i&nbsp;zło.</p>
<p class="BibleIndent" id="BG-3_6"><sup>3.6</sup>&nbsp;A gdy kobieta spostrzegła, że <i>owoc</i> drzewa <i>był</i> dobry do jedzenia i&nbsp;miły dla oka, a&nbsp;drzewo godne pożądania dla <i>zdobycia</i> wiedzy, wzięła z&nbsp;niego owoc i&nbsp;zjadła; dała też swemu mężowi, który był z&nbsp;nią; i&nbsp;on zjadł.</p>
<p class="BibleIndent" id="BG-3_7"><sup>3.7</sup>&nbsp;I otworzyły się im obojgu oczy i&nbsp;poznali, że są nadzy. Spletli więc liście figowe i&nbsp;zrobili sobie przepaski.</p>
<p class="BibleIndent" id="BG-3_8"><sup>3.8</sup>&nbsp;<i>Wtedy</i> usłyszeli głos PANA Boga chodzącego po ogrodzie w&nbsp;powiewie dziennym. I&nbsp;Adam, i&nbsp;jego żona ukryli się przed obliczem PANA Boga wśród drzew ogrodu.</p>
<p class="BibleIndent" id="BG-3_9"><sup>3.9</sup>&nbsp;I PAN Bóg zawołał na Adama, i&nbsp;zapytał go: Gdzie jesteś?</p>
<p class="BibleIndent" id="BG-3_10"><sup>3.10</sup>&nbsp;On odpowiedział: Usłyszałem twój głos w&nbsp;ogrodzie i&nbsp;zląkłem się, gdyż jestem nagi, i&nbsp;ukryłem się.</p>
<p class="BibleIndent" id="BG-3_11"><sup>3.11</sup>&nbsp;<i>Bóg</i> zapytał: Kto ci powiedział, że <i>jesteś</i> nagi? Czy zjadłeś z&nbsp;drzewa, z&nbsp;którego zakazałem ci jeść?</p>
<p class="BibleIndent" id="BG-3_12"><sup>3.12</sup>&nbsp;Adam odpowiedział: Kobieta, którą mi dałeś, <i>aby</i> <i>była</i> ze mną, ona dała mi z&nbsp;tego drzewa i&nbsp;zjadłem.</p>
<p class="BibleIndent" id="BG-3_13"><sup>3.13</sup>&nbsp;PAN Bóg zapytał kobietę: Co zrobiłaś? I&nbsp;odpowiedziała kobieta: Wąż mnie zwiódł i&nbsp;zjadłam.</p>
<p class="BibleIndent" id="BG-3_14"><sup>3.14</sup>&nbsp;Wtedy PAN Bóg powiedział do węża: Ponieważ to uczyniłeś, będziesz przeklęty wśród wszelkiego bydła i&nbsp;wśród wszelkich zwierząt polnych. Na brzuchu będziesz się czołgać i&nbsp;proch będziesz jeść po wszystkie dni swego życia.</p>
<p class="BibleIndent" id="BG-3_15"><sup>3.15</sup>&nbsp;I wprowadzę nieprzyjaźń między tobą a&nbsp;kobietą, między twoim potomstwem a&nbsp;jej potomstwem. Ono zrani ci głowę, a&nbsp;ty zranisz mu piętę.</p>
<p class="BibleIndent" id="BG-3_16"><sup>3.16</sup>&nbsp;A do kobiety powiedział: Wielce pomnożę twoje cierpienia i&nbsp;twoje poczęcia, w&nbsp;bólu będziesz rodzić dzieci. Twoje pragnienie będzie ku twemu mężowi, a&nbsp;on będzie nad tobą panować.</p>
<p class="BibleIndent" id="BG-3_17"><sup>3.17</sup>&nbsp;Do Adama zaś powiedział: Ponieważ usłuchałeś głosu swojej żony i&nbsp;zjadłeś z&nbsp;drzewa, o&nbsp;którym ci przykazałem, mówiąc: Nie będziesz z&nbsp;niego jadł –&nbsp;przeklęta <i>będzie</i> ziemia z&nbsp;twego powodu, w&nbsp;trudzie będziesz z&nbsp;niej spożywać po wszystkie dni twego życia.</p>
<p class="BibleIndent" id="BG-3_18"><sup>3.18</sup>&nbsp;<i>Ona</i> będzie ci rodzić ciernie i&nbsp;oset i&nbsp;będziesz spożywał rośliny polne.</p>
<p class="BibleIndent" id="BG-3_19"><sup>3.19</sup>&nbsp;W pocie czoła będziesz spożywał chleb, aż wrócisz do ziemi, gdyż z&nbsp;niej zostałeś wzięty. Bo jesteś prochem i&nbsp;w&nbsp;proch się obrócisz.</p>
<p class="BibleIndent" id="BG-3_20"><sup>3.20</sup>&nbsp;I Adam nadał swojej żonie imię Ewa, bo ona była matką wszystkich żyjących.</p>
<p class="BibleIndent" id="BG-3_21"><sup>3.21</sup>&nbsp;I PAN Bóg sporządził dla Adama i&nbsp;jego żony odzienie ze skór i&nbsp;przyodział ich.</p>
<p class="BibleIndent" id="BG-3_22"><sup>3.22</sup>&nbsp;Wtedy PAN Bóg powiedział: Oto człowiek stał się jak jeden z&nbsp;nas, znający dobro i&nbsp;zło. <i>Wygnajmy</i> <i>go</i> więc, aby nie wyciągnął swej ręki i&nbsp;nie wziął z&nbsp;drzewa życia, by jeść i&nbsp;żyć na wieki.</p>
<p class="BibleIndent" id="BG-3_23"><sup>3.23</sup>&nbsp;PAN Bóg wydalił go więc z&nbsp;ogrodu Eden, aby uprawiał ziemię, z&nbsp;której został wzięty.</p>
<p class="BibleIndent" id="BG-3_24"><sup>3.24</sup>&nbsp;<i>Tak</i> wygnał człowieka i&nbsp;postawił na wschód od ogrodu Eden cherubinów i&nbsp;płomienisty miecz obracający się we wszystkie strony, aby strzegły drogi <i>do</i> drzewa życia.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 4</a></h3>
<p class="BibleIndent" id="BG-4_1"><sup>4.1</sup>&nbsp;Potem Adam obcował ze swoją żoną Ewą, a&nbsp;ta poczęła i&nbsp;urodziła Kaina. I&nbsp;powiedziała: Otrzymałam mężczyznę od PANA.</p>
<p class="BibleIndent" id="BG-4_2"><sup>4.2</sup>&nbsp;I urodziła jeszcze jego brata Abla. Abel był pasterzem owiec, a&nbsp;Kain był rolnikiem.</p>
<p class="BibleIndent" id="BG-4_3"><sup>4.3</sup>&nbsp;Z biegiem czasu zdarzyło się, że Kain przyniósł PANU ofiarę z&nbsp;plonów ziemi.</p>
<p class="BibleIndent" id="BG-4_4"><sup>4.4</sup>&nbsp;Także Abel przyniósł z&nbsp;pierworodnych swej trzody i&nbsp;z&nbsp;ich tłuszczu. A&nbsp;PAN wejrzał na Abla i&nbsp;jego ofiarę.</p>
<p class="BibleIndent" id="BG-4_5"><sup>4.5</sup>&nbsp;Lecz na Kaina i&nbsp;jego ofiarę nie wejrzał. Kain rozgniewał się bardzo i&nbsp;spochmurniała jego twarz.</p>
<p class="BibleIndent" id="BG-4_6"><sup>4.6</sup>&nbsp;Wtedy PAN zapytał Kaina: Dlaczego się rozgniewałeś? Czemu spochmurniała twoja twarz?</p>
<p class="BibleIndent" id="BG-4_7"><sup>4.7</sup>&nbsp;Jeśli będziesz dobrze czynił, czy nie zostaniesz wywyższony? A&nbsp;jeśli nie będziesz dobrze czynił, grzech leży u&nbsp;drzwi; a&nbsp;do ciebie <i>będzie</i> jego pragnienie, a&nbsp;ty będziesz nad nim panować.</p>
<p class="BibleIndent" id="BG-4_8"><sup>4.8</sup>&nbsp;I Kain rozmawiał ze swoim bratem Ablem. A&nbsp;gdy byli na polu, Kain powstał przeciwko swemu bratu Ablowi i&nbsp;zabił go.</p>
<p class="BibleIndent" id="BG-4_9"><sup>4.9</sup>&nbsp;Wtedy PAN zapytał Kaina: Gdzie jest twój brat Abel? On odpowiedział: Nie wiem. Czy ja jestem stróżem mego brata?</p>
<p class="BibleIndent" id="BG-4_10"><sup>4.10</sup>&nbsp;<i>Bóg</i> zapytał: Cóż uczyniłeś? Głos krwi twego brata woła do mnie z&nbsp;ziemi.</p>
<p class="BibleIndent" id="BG-4_11"><sup>4.11</sup>&nbsp;Teraz więc przeklęty będziesz na ziemi, która otworzyła swe usta, aby przyjąć krew twego brata <i>przelaną</i> przez twoją rękę.</p>
<p class="BibleIndent" id="BG-4_12"><sup>4.12</sup>&nbsp;Gdy będziesz uprawiał ziemię, nie da ci już swego plonu. Tułaczem i&nbsp;zbiegiem będziesz na ziemi.</p>
<p class="BibleIndent" id="BG-4_13"><sup>4.13</sup>&nbsp;Wtedy Kain powiedział do PANA: Zbyt ciężka jest moja kara, bym mógł ją znieść.</p>
<p class="BibleIndent" id="BG-4_14"><sup>4.14</sup>&nbsp;Oto wyganiasz mnie dziś z&nbsp;powierzchni ziemi, a&nbsp;przed twoją twarzą będę ukryty. Będę tułaczem i&nbsp;zbiegiem na ziemi, a&nbsp;stanie się <i>tak</i>, <i>że</i> ktokolwiek mnie spotka, zabije mnie.</p>
<p class="BibleIndent" id="BG-4_15"><sup>4.15</sup>&nbsp;PAN mu odpowiedział: Zaprawdę, ktokolwiek zabije Kaina, poniesie siedmiokrotną zemstę. I&nbsp;nałożył PAN na Kaina piętno, aby nie zabił go nikt, kto by go spotkał.</p>
<p class="BibleIndent" id="BG-4_16"><sup>4.16</sup>&nbsp;Wtedy odszedł Kain sprzed oblicza PANA i&nbsp;zamieszkał w&nbsp;ziemi Nod, na wschód od Edenu.</p>
<p class="BibleIndent" id="BG-4_17"><sup>4.17</sup>&nbsp;I Kain obcował ze swoją żoną, a&nbsp;ona poczęła i&nbsp;urodziła Henocha. Zbudował też miasto i&nbsp;nazwał je imieniem swego syna –&nbsp;Henoch.</p>
<p class="BibleIndent" id="BG-4_18"><sup>4.18</sup>&nbsp;Henochowi urodził się Irad, a&nbsp;Irad spłodził Mechujaela, a&nbsp;Mechujael spłodził Matuszaela, a&nbsp;Matuszael spłodził Lameka.</p>
<p class="BibleIndent" id="BG-4_19"><sup>4.19</sup>&nbsp;I Lamek pojął sobie dwie żony. Imię jednej <i>było</i> Ada, a&nbsp;drugiej –&nbsp;Silla.</p>
<p class="BibleIndent" id="BG-4_20"><sup>4.20</sup>&nbsp;Ada urodziła Jabala, który był ojcem mieszkających w&nbsp;namiotach i&nbsp;pasterzy.</p>
<p class="BibleIndent" id="BG-4_21"><sup>4.21</sup>&nbsp;Jego brat <i>miał</i> na imię Jubal, a&nbsp;był on ojcem wszystkich grających na harfie i&nbsp;na flecie.</p>
<p class="BibleIndent" id="BG-4_22"><sup>4.22</sup>&nbsp;Silla urodziła Tubalkaina, <i>który</i> <i>był</i> rzemieślnikiem wszelkiej roboty od miedzi i&nbsp;żelaza. Siostrą Tubalkaina była Noema.</p>
<p class="BibleIndent" id="BG-4_23"><sup>4.23</sup>&nbsp;I Lamek powiedział swym żonom, Adzie i&nbsp;Silli: Słuchajcie mego głosu, żony Lameka, posłuchajcie moich słów; zabiłem mężczyznę za zranienie mnie i&nbsp;młodzieńca za siniec.</p>
<p class="BibleIndent" id="BG-4_24"><sup>4.24</sup>&nbsp;Jeśli Kain ma być pomszczony siedem razy, to Lamek siedemdziesiąt siedem razy.</p>
<p class="BibleIndent" id="BG-4_25"><sup>4.25</sup>&nbsp;I Adam znów obcował ze swoją żoną, a&nbsp;ona urodziła syna i&nbsp;nadała mu imię Set, <i>mówiąc</i>: Dał mi Bóg inne potomstwo za Abla, którego zabił Kain.</p>
<p class="BibleIndent" id="BG-4_26"><sup>4.26</sup>&nbsp;Setowi też urodził się syn i&nbsp;nadał mu imię Enosz. Wtedy zaczęto wzywać imienia PANA.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 5</a></h3>
<p class="BibleIndent" id="BG-5_1"><sup>5.1</sup>&nbsp;To jest księga rodu Adama. W&nbsp;dniu, w&nbsp;którym Bóg stworzył człowieka, uczynił go na podobieństwo Boga.</p>
<p class="BibleIndent" id="BG-5_2"><sup>5.2</sup>&nbsp;Stworzył ich mężczyzną i&nbsp;kobietą; błogosławił ich i&nbsp;nadał im imię Adam w&nbsp;dniu, w&nbsp;którym zostali stworzeni.</p>
<p class="BibleIndent" id="BG-5_3"><sup>5.3</sup>&nbsp;Adam żył sto trzydzieści lat i&nbsp;spłodził <i>syna</i> na swoje podobieństwo, na swój obraz, i&nbsp;nadał mu imię Set.</p>
<p class="BibleIndent" id="BG-5_4"><sup>5.4</sup>&nbsp;A dni Adama po spłodzeniu Seta było osiemset lat i&nbsp;spłodził synów i&nbsp;córki.</p>
<p class="BibleIndent" id="BG-5_5"><sup>5.5</sup>&nbsp;A <i>tak</i> wszystkich dni, które żył Adam, było dziewięćset trzydzieści lat i&nbsp;umarł.</p>
<p class="BibleIndent" id="BG-5_6"><sup>5.6</sup>&nbsp;Set żył sto pięć lat i&nbsp;spłodził Enosza.</p>
<p class="BibleIndent" id="BG-5_7"><sup>5.7</sup>&nbsp;Po spłodzeniu Enosza Set żył osiemset siedem lat i&nbsp;spłodził synów i&nbsp;córki.</p>
<p class="BibleIndent" id="BG-5_8"><sup>5.8</sup>&nbsp;Wszystkich dni Seta było dziewięćset dwanaście lat i&nbsp;umarł.</p>
<p class="BibleIndent" id="BG-5_9"><sup>5.9</sup>&nbsp;Enosz żył dziewięćdziesiąt lat i&nbsp;spłodził Kenana.</p>
<p class="BibleIndent" id="BG-5_10"><sup>5.10</sup>&nbsp;Po spłodzeniu Kenana Enosz żył osiemset piętnaście lat i&nbsp;spłodził synów i&nbsp;córki.</p>
<p class="BibleIndent" id="BG-5_11"><sup>5.11</sup>&nbsp;Wszystkich dni Enosza było dziewięćset pięć lat i&nbsp;umarł.</p>
<p class="BibleIndent" id="BG-5_12"><sup>5.12</sup>&nbsp;Kenan żył siedemdziesiąt lat i&nbsp;spłodził Mahalaleela.</p>
<p class="BibleIndent" id="BG-5_13"><sup>5.13</sup>&nbsp;Po spłodzeniu Mahalaleela Kenan żył osiemset czterdzieści lat i&nbsp;spłodził synów i&nbsp;córki.</p>
<p class="BibleIndent" id="BG-5_14"><sup>5.14</sup>&nbsp;Wszystkich dni Kenana było dziewięćset dziesięć lat i&nbsp;umarł.</p>
<p class="BibleIndent" id="BG-5_15"><sup>5.15</sup>&nbsp;Mahalaleel żył sześćdziesiąt pięć lat i&nbsp;spłodził Jareda.</p>
<p class="BibleIndent" id="BG-5_16"><sup>5.16</sup>&nbsp;Po spłodzeniu Jareda Mahalaleel żył osiemset trzydzieści lat i&nbsp;spłodził synów i&nbsp;córki.</p>
<p class="BibleIndent" id="BG-5_17"><sup>5.17</sup>&nbsp;Wszystkich dni Mahalaleela było osiemset dziewięćdziesiąt pięć lat i&nbsp;umarł.</p>
<p class="BibleIndent" id="BG-5_18"><sup>5.18</sup>&nbsp;Jared żył sto sześćdziesiąt dwa lata i&nbsp;spłodził Henocha.</p>
<p class="BibleIndent" id="BG-5_19"><sup>5.19</sup>&nbsp;Po spłodzeniu Henocha Jared żył osiemset lat i&nbsp;spłodził synów i&nbsp;córki.</p>
<p class="BibleIndent" id="BG-5_20"><sup>5.20</sup>&nbsp;Wszystkich dni Jareda było dziewięćset sześćdziesiąt dwa lata i&nbsp;umarł.</p>
<p class="BibleIndent" id="BG-5_21"><sup>5.21</sup>&nbsp;Henoch żył sześćdziesiąt pięć lat i&nbsp;spłodził Matuzalema.</p>
<p class="BibleIndent" id="BG-5_22"><sup>5.22</sup>&nbsp;Po spłodzeniu Matuzalema Henoch chodził z&nbsp;Bogiem trzysta lat i&nbsp;spłodził synów i&nbsp;córki.</p>
<p class="BibleIndent" id="BG-5_23"><sup>5.23</sup>&nbsp;Wszystkich dni Henocha było trzysta sześćdziesiąt pięć lat.</p>
<p class="BibleIndent" id="BG-5_24"><sup>5.24</sup>&nbsp;Henoch chodził z&nbsp;Bogiem, a&nbsp;potem <i>już</i> go nie było, bo Bóg go zabrał.</p>
<p class="BibleIndent" id="BG-5_25"><sup>5.25</sup>&nbsp;Matuzalem żył sto osiemdziesiąt siedem lat i&nbsp;spłodził Lameka.</p>
<p class="BibleIndent" id="BG-5_26"><sup>5.26</sup>&nbsp;Po spłodzeniu Lameka Matuzalem żył siedemset osiemdziesiąt dwa lata i&nbsp;spłodził synów i&nbsp;córki.</p>
<p class="BibleIndent" id="BG-5_27"><sup>5.27</sup>&nbsp;Wszystkich dni Matuzalema było dziewięćset sześćdziesiąt dziewięć lat i&nbsp;umarł.</p>
<p class="BibleIndent" id="BG-5_28"><sup>5.28</sup>&nbsp;Lamek żył sto osiemdziesiąt dwa lata i&nbsp;spłodził syna.</p>
<p class="BibleIndent" id="BG-5_29"><sup>5.29</sup>&nbsp;I nadał mu imię Noe, mówiąc: Ten nas pocieszy w&nbsp;naszej pracy i&nbsp;w&nbsp;trudzie naszych rąk, z&nbsp;powodu ziemi, którą PAN przeklął.</p>
<p class="BibleIndent" id="BG-5_30"><sup>5.30</sup>&nbsp;Po spłodzeniu Noego Lamek żył pięćset dziewięćdziesiąt pięć lat i&nbsp;spłodził synów i&nbsp;córki.</p>
<p class="BibleIndent" id="BG-5_31"><sup>5.31</sup>&nbsp;Wszystkich dni Lameka było siedemset siedemdziesiąt siedem lat i&nbsp;umarł.</p>
<p class="BibleIndent" id="BG-5_32"><sup>5.32</sup>&nbsp;A gdy Noe miał pięćset lat, spłodził Sema, Chama i&nbsp;Jafeta.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 6</a></h3>
<p class="BibleIndent" id="BG-6_1"><sup>6.1</sup>&nbsp;Gdy ludzie zaczęli się mnożyć na ziemi i&nbsp;rodziły im się córki;</p>
<p class="BibleIndent" id="BG-6_2"><sup>6.2</sup>&nbsp;Synowie Boży, widząc, że córki ludzkie były piękne, brali sobie za żony wszystkie, które sobie upodobali.</p>
<p class="BibleIndent" id="BG-6_3"><sup>6.3</sup>&nbsp;I powiedział PAN: Mój duch nie będzie na zawsze się spierał z&nbsp;człowiekiem, bo jest on ciałem. Będzie więc jego dni sto dwadzieścia lat.</p>
<p class="BibleIndent" id="BG-6_4"><sup>6.4</sup>&nbsp;A w&nbsp;tych dniach byli na ziemi olbrzymi; nawet i&nbsp;potem, gdy synowie Boży zbliżali się do córek ludzkich, a&nbsp;one rodziły im <i>synów</i>. To <i>są</i> mocarze, którzy od dawna <i>byli</i> sławnymi mężczyznami.</p>
<p class="BibleIndent" id="BG-6_5"><sup>6.5</sup>&nbsp;A gdy PAN widział, że wielka jest niegodziwość ludzi na ziemi i&nbsp;wszystkie zamysły <i>i</i> myśli ich serca były tylko złe po wszystkie dni;</p>
<p class="BibleIndent" id="BG-6_6"><sup>6.6</sup>&nbsp;Żałował PAN, że uczynił człowieka na ziemi, i&nbsp;ubolewał nad tym całym sercem.</p>
<p class="BibleIndent" id="BG-6_7"><sup>6.7</sup>&nbsp;I PAN powiedział: Zgładzę z&nbsp;powierzchni ziemi człowieka, którego stworzyłem, zarówno człowieka, jak i&nbsp;bydło, zwierzęta pełzające i&nbsp;ptactwo niebieskie, bo żałuję, że ich uczyniłem.</p>
<p class="BibleIndent" id="BG-6_8"><sup>6.8</sup>&nbsp;Ale Noe znalazł łaskę w&nbsp;oczach PANA.</p>
<p class="BibleIndent" id="BG-6_9"><sup>6.9</sup>&nbsp;To są dzieje rodu Noego: Noe był człowiekiem sprawiedliwym i&nbsp;doskonałym w&nbsp;swoich czasach. I&nbsp;Noe chodził z&nbsp;Bogiem.</p>
<p class="BibleIndent" id="BG-6_10"><sup>6.10</sup>&nbsp;A Noe spłodził trzech synów: Sema, Chama i&nbsp;Jafeta.</p>
<p class="BibleIndent" id="BG-6_11"><sup>6.11</sup>&nbsp;Ale ziemia zepsuła się w&nbsp;oczach Boga i&nbsp;napełniła się nieprawością.</p>
<p class="BibleIndent" id="BG-6_12"><sup>6.12</sup>&nbsp;Wtedy Bóg wejrzał na ziemię, a&nbsp;oto była zepsuta, bo wszelkie ciało wypaczyło swoją drogę na ziemi.</p>
<p class="BibleIndent" id="BG-6_13"><sup>6.13</sup>&nbsp;I Bóg powiedział do Noego: Nadszedł koniec wszelkiego ciała przed moim obliczem, bo ziemia przez nie jest pełna nieprawości; wytracę je więc wraz z&nbsp;ziemią.</p>
<p class="BibleIndent" id="BG-6_14"><sup>6.14</sup>&nbsp;Zbuduj sobie arkę z&nbsp;drewna gofer, zrobisz w&nbsp;arce przegrody i&nbsp;oblejesz ją wewnątrz i&nbsp;na zewnątrz smołą.</p>
<p class="BibleIndent" id="BG-6_15"><sup>6.15</sup>&nbsp;A zbudujesz ją w&nbsp;ten <i>sposób</i>: Długość arki <i>będzie</i> na trzysta łokci, pięćdziesiąt łokci –&nbsp;jej szerokość, a&nbsp;trzydzieści łokci –&nbsp;jej wysokość.</p>
<p class="BibleIndent" id="BG-6_16"><sup>6.16</sup>&nbsp;Zrobisz okno w&nbsp;arce, a&nbsp;zakończysz je na łokieć od góry. Drzwi umieścisz z&nbsp;boku arki, zrobisz w&nbsp;niej dolne, drugie i&nbsp;trzecie piętro.</p>
<p class="BibleIndent" id="BG-6_17"><sup>6.17</sup>&nbsp;A ja, oto ja sprowadzę potop wód na ziemię, aby wytracić wszelkie ciało, w&nbsp;którym jest tchnienie życia pod niebem. Wszystko, co jest na ziemi, zginie.</p>
<p class="BibleIndent" id="BG-6_18"><sup>6.18</sup>&nbsp;Ale z&nbsp;tobą zawrę moje przymierze; i&nbsp;wejdziesz do arki, ty i&nbsp;twoi synowie, i&nbsp;twoja żona, i&nbsp;żony twoich synów z&nbsp;tobą.</p>
<p class="BibleIndent" id="BG-6_19"><sup>6.19</sup>&nbsp;I ze wszystkich zwierząt wszelkiego ciała po <i>jednej</i> parze wprowadzisz do arki, aby uchowały się z&nbsp;tobą żywe, będą to samiec i&nbsp;samica.</p>
<p class="BibleIndent" id="BG-6_20"><sup>6.20</sup>&nbsp;Z ptactwa według jego rodzaju i&nbsp;z&nbsp;bydła według jego rodzaju, <i>i</i> z&nbsp;wszelkich ziemskich zwierząt pełzających według ich rodzaju, po parze z&nbsp;każdego <i>rodzaju</i> wejdą z&nbsp;tobą, aby żywe zostały.</p>
<p class="BibleIndent" id="BG-6_21"><sup>6.21</sup>&nbsp;A ty weźmiesz ze sobą wszelki pokarm, który się nadaje do jedzenia, i&nbsp;zabierzesz do siebie, i&nbsp;będzie tobie i&nbsp;im na pokarm.</p>
<p class="BibleIndent" id="BG-6_22"><sup>6.22</sup>&nbsp;I Noe tak uczynił. Zrobił wszystko tak, jak mu Bóg rozkazał.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 7</a></h3>
<p class="BibleIndent" id="BG-7_1"><sup>7.1</sup>&nbsp;Potem PAN powiedział do Noego: Wejdź ty wraz z&nbsp;całym twoim domem do arki, gdyż widziałem cię, że jesteś sprawiedliwy przede mną w&nbsp;tym pokoleniu.</p>
<p class="BibleIndent" id="BG-7_2"><sup>7.2</sup>&nbsp;Z każdego zwierzęcia czystego weź sobie po siedem par, samca i&nbsp;samicę jego; ale ze zwierząt nieczystych –&nbsp;po <i>jednej</i> parze, samca i&nbsp;samicę jego.</p>
<p class="BibleIndent" id="BG-7_3"><sup>7.3</sup>&nbsp;Także z&nbsp;ptactwa niebieskiego po siedem par, samca i&nbsp;samicę, aby zachować przy życiu ich potomstwo na całej powierzchni ziemi.</p>
<p class="BibleIndent" id="BG-7_4"><sup>7.4</sup>&nbsp;Pozostaje bowiem jeszcze siedem dni, a&nbsp;<i>potem</i> spuszczę deszcz na ziemię, na czterdzieści dni i&nbsp;czterdzieści nocy, i&nbsp;zgładzę z&nbsp;powierzchni ziemi wszelkie stworzenie, które uczyniłem.</p>
<p class="BibleIndent" id="BG-7_5"><sup>7.5</sup>&nbsp;Noe uczynił więc wszystko, co mu PAN rozkazał.</p>
<p class="BibleIndent" id="BG-7_6"><sup>7.6</sup>&nbsp;Noe miał sześćset lat, gdy przyszedł potop wód na ziemię.</p>
<p class="BibleIndent" id="BG-7_7"><sup>7.7</sup>&nbsp;I wszedł Noe, a&nbsp;z&nbsp;nim jego synowie, jego żona i&nbsp;żony jego synów do arki ze względu na wody potopu.</p>
<p class="BibleIndent" id="BG-7_8"><sup>7.8</sup>&nbsp;Ze zwierząt czystych i&nbsp;nieczystych i&nbsp;z&nbsp;ptactwa, i&nbsp;ze wszystkiego, co pełza po ziemi;</p>
<p class="BibleIndent" id="BG-7_9"><sup>7.9</sup>&nbsp;Po parze weszło do Noego do arki, samiec i&nbsp;samica, jak Bóg rozkazał Noemu.</p>
<p class="BibleIndent" id="BG-7_10"><sup>7.10</sup>&nbsp;A po siedmiu dniach wody potopu spadły na ziemię.</p>
<p class="BibleIndent" id="BG-7_11"><sup>7.11</sup>&nbsp;W sześćsetnym roku życia Noego, w&nbsp;drugim miesiącu, siedemnastego dnia <i>tego</i> miesiąca, w&nbsp;tym właśnie dniu, przerwały się wszystkie źródła wielkiej głębi i&nbsp;otworzyły się okna nieba.</p>
<p class="BibleIndent" id="BG-7_12"><sup>7.12</sup>&nbsp;I deszcz padał na ziemię czterdzieści dni i&nbsp;czterdzieści nocy.</p>
<p class="BibleIndent" id="BG-7_13"><sup>7.13</sup>&nbsp;W tym właśnie dniu weszli do arki Noe oraz jego synowie –&nbsp;Sem, Cham i&nbsp;Jafet, a&nbsp;z&nbsp;nimi żona Noego i&nbsp;trzy żony jego synów.</p>
<p class="BibleIndent" id="BG-7_14"><sup>7.14</sup>&nbsp;Oni i&nbsp;wszelkie zwierzęta według swego rodzaju, wszelkie bydło według swego rodzaju, wszelkie zwierzęta pełzające, które pełzają po ziemi według swego rodzaju, wszelkie ptaki według swego rodzaju <i>i</i> wszelkie stworzenia skrzydlate.</p>
<p class="BibleIndent" id="BG-7_15"><sup>7.15</sup>&nbsp;I tak weszły do Noego do arki, po parze z&nbsp;każdego ciała, w&nbsp;którym <i>było</i> tchnienie życia.</p>
<p class="BibleIndent" id="BG-7_16"><sup>7.16</sup>&nbsp;A te, które weszły, samiec i&nbsp;samica z&nbsp;każdego ciała weszły, jak mu Bóg rozkazał. I&nbsp;zamknął PAN za nim <i>drzwi</i>.</p>
<p class="BibleIndent" id="BG-7_17"><sup>7.17</sup>&nbsp;A potop trwał na ziemi czterdzieści dni i&nbsp;wody wezbrały, i&nbsp;podniosły arkę, i&nbsp;unosiła się nad ziemią.</p>
<p class="BibleIndent" id="BG-7_18"><sup>7.18</sup>&nbsp;Wody wzmogły się i&nbsp;wezbrały bardzo nad ziemią, i&nbsp;pływała arka po wodach.</p>
<p class="BibleIndent" id="BG-7_19"><sup>7.19</sup>&nbsp;I wody bardzo się wzmogły nad ziemią, i&nbsp;zakryły wszystkie wysokie góry, które <i>były</i> pod całym niebem.</p>
<p class="BibleIndent" id="BG-7_20"><sup>7.20</sup>&nbsp;Wody wezbrały na piętnaście łokci wzwyż i&nbsp;góry zostały zakryte.</p>
<p class="BibleIndent" id="BG-7_21"><sup>7.21</sup>&nbsp;Zginęło więc wszelkie ciało poruszające się na ziemi: ptactwo, bydło, zwierzęta i&nbsp;wszelkie zwierzęta pełzające, które pełzają po ziemi, i&nbsp;wszyscy ludzie.</p>
<p class="BibleIndent" id="BG-7_22"><sup>7.22</sup>&nbsp;Wszystko, co <i>miało</i> w&nbsp;nozdrzach tchnienie życia, wszystko, co żyło na suchym lądzie, zginęło.</p>
<p class="BibleIndent" id="BG-7_23"><sup>7.23</sup>&nbsp;Tak zostało zgładzone wszelkie stworzenie, które <i>było</i> na powierzchni ziemi, od człowieka aż do bydła, zwierząt pełzających i&nbsp;ptactwa niebieskiego. Wszystko to zostało zgładzone z&nbsp;ziemi. Pozostał tylko Noe i&nbsp;ci, którzy z&nbsp;nim byli w&nbsp;arce.</p>
<p class="BibleIndent" id="BG-7_24"><sup>7.24</sup>&nbsp;A wody wezbrały nad ziemią sto pięćdziesiąt dni.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 8</a></h3>
<p class="BibleIndent" id="BG-8_1"><sup>8.1</sup>&nbsp;Bóg pamiętał jednak o&nbsp;Noem i&nbsp;wszystkich zwierzętach, i&nbsp;wszelkim bydle, które <i>było</i> z&nbsp;nim w&nbsp;arce, i&nbsp;sprowadził Bóg wiatr na ziemię, a&nbsp;wody zaczęły opadać.</p>
<p class="BibleIndent" id="BG-8_2"><sup>8.2</sup>&nbsp;I źródła głębi i&nbsp;okna nieba zamknęły się, i&nbsp;deszcz z&nbsp;nieba został zatrzymany.</p>
<p class="BibleIndent" id="BG-8_3"><sup>8.3</sup>&nbsp;Wody stopniowo ustępowały z&nbsp;powierzchni ziemi, a&nbsp;po upływie stu pięćdziesięciu dni wody opadły.</p>
<p class="BibleIndent" id="BG-8_4"><sup>8.4</sup>&nbsp;I arka osiadła na górach Ararat w&nbsp;siódmym miesiącu, siedemnastego dnia <i>tego</i> miesiąca.</p>
<p class="BibleIndent" id="BG-8_5"><sup>8.5</sup>&nbsp;A wody opadały nadal aż do dziesiątego miesiąca. I&nbsp;w&nbsp;dziesiątym miesiącu, pierwszego dnia, ukazały się szczyty gór.</p>
<p class="BibleIndent" id="BG-8_6"><sup>8.6</sup>&nbsp;Po upływie czterdziestu dni Noe otworzył okno arki, które zrobił.</p>
<p class="BibleIndent" id="BG-8_7"><sup>8.7</sup>&nbsp;I wypuścił kruka, który wylatywał i&nbsp;wracał, aż wyschły wody na ziemi.</p>
<p class="BibleIndent" id="BG-8_8"><sup>8.8</sup>&nbsp;Potem wypuścił gołębicę, aby zobaczyć, czy wody opadły z&nbsp;powierzchni ziemi.</p>
<p class="BibleIndent" id="BG-8_9"><sup>8.9</sup>&nbsp;A gdy gołębica nie znalazła dla siebie miejsca spoczynku, wróciła do niego do arki, bo wody <i>były</i> jeszcze na całej powierzchni ziemi. Wyciągnął więc swoją rękę, pochwycił ją i&nbsp;wziął do siebie do arki.</p>
<p class="BibleIndent" id="BG-8_10"><sup>8.10</sup>&nbsp;A gdy odczekał jeszcze drugie siedem dni, ponownie wypuścił gołębicę z&nbsp;arki.</p>
<p class="BibleIndent" id="BG-8_11"><sup>8.11</sup>&nbsp;I gołębica wróciła do niego pod wieczór, a&nbsp;oto w&nbsp;dziobie zerwany liść oliwny. Tak Noe poznał, że wody opadły z&nbsp;powierzchni ziemi.</p>
<p class="BibleIndent" id="BG-8_12"><sup>8.12</sup>&nbsp;Odczekał jeszcze drugie siedem dni i&nbsp;wypuścił gołębicę, ale już do niego nie wróciła.</p>
<p class="BibleIndent" id="BG-8_13"><sup>8.13</sup>&nbsp;W sześćset pierwszym roku, w&nbsp;pierwszym miesiącu, pierwszego <i>dnia</i>, wyschły wody na ziemi. Wtedy Noe zdjął przykrycie arki i&nbsp;zobaczył, że powierzchnia ziemi była sucha.</p>
<p class="BibleIndent" id="BG-8_14"><sup>8.14</sup>&nbsp;A w&nbsp;drugim miesiącu, dwudziestego siódmego dnia <i>tego</i> miesiąca, wyschła ziemia.</p>
<p class="BibleIndent" id="BG-8_15"><sup>8.15</sup>&nbsp;I Bóg powiedział do Noego:</p>
<p class="BibleIndent" id="BG-8_16"><sup>8.16</sup>&nbsp;Wyjdź z&nbsp;arki, ty i&nbsp;z&nbsp;tobą twoja żona, twoi synowie i&nbsp;żony twoich synów.</p>
<p class="BibleIndent" id="BG-8_17"><sup>8.17</sup>&nbsp;Wyprowadź ze sobą wszystkie zwierzęta, które <i>są</i> z&nbsp;tobą, z&nbsp;wszelkiego ciała, ptactwa, bydła i&nbsp;wszelkich zwierząt pełzających, które pełzają po ziemi, i&nbsp;niech się rozrodzą na ziemi, niech będą płodne i&nbsp;niech się rozmnażają na ziemi.</p>
<p class="BibleIndent" id="BG-8_18"><sup>8.18</sup>&nbsp;Wyszedł więc Noe i&nbsp;z&nbsp;nim jego synowie, jego żona i&nbsp;żony jego synów.</p>
<p class="BibleIndent" id="BG-8_19"><sup>8.19</sup>&nbsp;Wyszły także z&nbsp;arki wszelkie bydlęta, wszelkie zwierzęta pełzające, wszelkie ptactwo oraz wszystko, co pełza po ziemi, według swoich rodzajów.</p>
<p class="BibleIndent" id="BG-8_20"><sup>8.20</sup>&nbsp;Potem Noe zbudował ołtarz dla PANA i&nbsp;wziął z&nbsp;każdego czystego zwierzęcia i&nbsp;z&nbsp;każdego czystego ptactwa, i&nbsp;złożył całopalenia na tym ołtarzu.</p>
<p class="BibleIndent" id="BG-8_21"><sup>8.21</sup>&nbsp;I PAN poczuł miłą woń, i&nbsp;PAN powiedział w&nbsp;swoim sercu: Nie będę więcej przeklinał ziemi z&nbsp;powodu człowieka, bo myśl serca człowieka <i>jest</i> zła od jego młodości. Nie wytracę więcej wszystkiego, co żyje, jak <i>teraz</i> uczyniłem.</p>
<p class="BibleIndent" id="BG-8_22"><sup>8.22</sup>&nbsp;Póki ziemia będzie trwać, nie ustaną siew i&nbsp;żniwo, zimno i&nbsp;gorąco, lato i&nbsp;zima, dzień i&nbsp;noc.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 9</a></h3>
<p class="BibleIndent" id="BG-9_1"><sup>9.1</sup>&nbsp;I Bóg błogosławił Noego i&nbsp;jego synów, i&nbsp;powiedział im: Bądźcie płodni i&nbsp;rozmnażajcie się, i&nbsp;napełniajcie ziemię.</p>
<p class="BibleIndent" id="BG-9_2"><sup>9.2</sup>&nbsp;A strach i&nbsp;lęk przed wami będzie nad wszelkim zwierzęciem ziemi, nad wszelkim ptactwem nieba, nad wszystkim, co się porusza na ziemi, i&nbsp;nad wszelkimi rybami morza; oddane są w&nbsp;wasze ręce.</p>
<p class="BibleIndent" id="BG-9_3"><sup>9.3</sup>&nbsp;Wszystko, co się porusza <i>i</i> żyje, będzie dla was pokarmem, podobnie jak rośliny zielone, daję wam to wszystko.</p>
<p class="BibleIndent" id="BG-9_4"><sup>9.4</sup>&nbsp;Lecz nie będziecie jeść mięsa z&nbsp;jego życiem, to jest z&nbsp;jego krwią.</p>
<p class="BibleIndent" id="BG-9_5"><sup>9.5</sup>&nbsp;A ja będę żądał waszej krwi, to jest waszego życia; od każdego zwierzęcia będę jej żądał, jak i&nbsp;od ręki człowieka; od ręki każdego brata jego będę żądał życia człowieka.</p>
<p class="BibleIndent" id="BG-9_6"><sup>9.6</sup>&nbsp;Kto przeleje krew człowieka, przez człowieka będzie przelana jego krew, bo na obraz Boga człowiek został stworzony.</p>
<p class="BibleIndent" id="BG-9_7"><sup>9.7</sup>&nbsp;Wy zaś bądźcie płodni i&nbsp;rozmnażajcie się; rozradzajcie się na ziemi i&nbsp;rozmnażajcie się na niej.</p>
<p class="BibleIndent" id="BG-9_8"><sup>9.8</sup>&nbsp;Potem Bóg powiedział do Noego i&nbsp;do jego synów z&nbsp;nim:</p>
<p class="BibleIndent" id="BG-9_9"><sup>9.9</sup>&nbsp;A ja, oto ja ustanawiam moje przymierze z&nbsp;wami i&nbsp;z&nbsp;waszym potomstwem po was;</p>
<p class="BibleIndent" id="BG-9_10"><sup>9.10</sup>&nbsp;I z&nbsp;wszelką żywą istotą, która <i>jest</i> z&nbsp;wami, z&nbsp;ptactwem, bydłem oraz z&nbsp;wszelkim zwierzęciem ziemi, <i>które</i> <i>jest</i> z&nbsp;wami, od wszystkich, które wyszły z&nbsp;arki, <i>aż</i> do każdego zwierzęcia ziemi.</p>
<p class="BibleIndent" id="BG-9_11"><sup>9.11</sup>&nbsp;Ustanowię moje przymierze z&nbsp;wami. Nie będzie już więcej zgładzone wszelkie ciało wodami potopu ani nie będzie już więcej potopu, który miałby zniszczyć ziemię.</p>
<p class="BibleIndent" id="BG-9_12"><sup>9.12</sup>&nbsp;I Bóg powiedział: To <i>jest</i> znak przymierza, które ja ustanawiam między mną a&nbsp;wami i&nbsp;między wszelką żywą istotą, która jest z&nbsp;wami, na wieczne pokolenia.</p>
<p class="BibleIndent" id="BG-9_13"><sup>9.13</sup>&nbsp;Kładę na obłoku mój łuk, który będzie <i>na</i> znak przymierza między mną a&nbsp;ziemią.</p>
<p class="BibleIndent" id="BG-9_14"><sup>9.14</sup>&nbsp;I stanie się, gdy wzbudzę obłok nad ziemią, że ukaże się łuk na obłoku;</p>
<p class="BibleIndent" id="BG-9_15"><sup>9.15</sup>&nbsp;I wspomnę na moje przymierze, które <i>jest</i> między mną a&nbsp;wami oraz wszelką żywą istotą cielesną. Nie będzie już więcej wód potopu, który miałby zniszczyć wszelkie ciało.</p>
<p class="BibleIndent" id="BG-9_16"><sup>9.16</sup>&nbsp;Będzie więc <i>ten</i> łuk na obłoku i&nbsp;spojrzę na niego, aby przypomnieć sobie wieczne przymierze między Bogiem a&nbsp;wszelką żywą istotą cielesną, która <i>jest</i> na ziemi.</p>
<p class="BibleIndent" id="BG-9_17"><sup>9.17</sup>&nbsp;I Bóg powiedział do Noego: To <i>jest</i> znak przymierza, które ustanowiłem między mną a&nbsp;wszelkim ciałem, które <i>jest</i> na ziemi.</p>
<p class="BibleIndent" id="BG-9_18"><sup>9.18</sup>&nbsp;A synami Noego, którzy wyszli z&nbsp;arki, byli: Sem, Cham i&nbsp;Jafet. Cham jest ojcem Kanaana.</p>
<p class="BibleIndent" id="BG-9_19"><sup>9.19</sup>&nbsp;To <i>są</i> trzej synowie Noego, przez których napełniła się ludem cała ziemia.</p>
<p class="BibleIndent" id="BG-9_20"><sup>9.20</sup>&nbsp;Wtedy Noe zaczął uprawiać ziemię i&nbsp;zasadził winnicę.</p>
<p class="BibleIndent" id="BG-9_21"><sup>9.21</sup>&nbsp;Potem pił wino i&nbsp;upił się; i&nbsp;leżał odkryty w&nbsp;swoim namiocie.</p>
<p class="BibleIndent" id="BG-9_22"><sup>9.22</sup>&nbsp;A Cham, ojciec Kanaana, zobaczył nagość swego ojca i&nbsp;opowiedział o&nbsp;tym dwom swoim braciom na dworze.</p>
<p class="BibleIndent" id="BG-9_23"><sup>9.23</sup>&nbsp;Wtedy Sem i&nbsp;Jafet wzięli szatę, założyli ją sobie na ramiona, weszli tyłem i&nbsp;zakryli nagość swego ojca; a&nbsp;ich twarze <i>były</i> odwrócone, tak że nie widzieli nagości swego ojca.</p>
<p class="BibleIndent" id="BG-9_24"><sup>9.24</sup>&nbsp;A gdy Noe obudził się po winie, dowiedział się, co mu zrobił jego młodszy syn;</p>
<p class="BibleIndent" id="BG-9_25"><sup>9.25</sup>&nbsp;I powiedział: <i>Niech</i> <i>będzie</i> przeklęty Kanaan, będzie sługą sług swoich braci.</p>
<p class="BibleIndent" id="BG-9_26"><sup>9.26</sup>&nbsp;Potem dodał: <i>Niech</i> <i>będzie</i> błogosławiony PAN Bóg Sema, a&nbsp;niech Kanaan będzie jego sługą.</p>
<p class="BibleIndent" id="BG-9_27"><sup>9.27</sup>&nbsp;Niech Bóg rozprzestrzeni Jafeta i&nbsp;niech mieszka <i>on</i> w&nbsp;namiotach Sema, a&nbsp;niech będzie Kanaan jego sługą.</p>
<p class="BibleIndent" id="BG-9_28"><sup>9.28</sup>&nbsp;I Noe żył po potopie trzysta pięćdziesiąt lat.</p>
<p class="BibleIndent" id="BG-9_29"><sup>9.29</sup>&nbsp;I wszystkich dni Noego było dziewięćset pięćdziesiąt lat i&nbsp;umarł.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 10</a></h3>
<p class="BibleIndent" id="BG-10_1"><sup>10.1</sup>&nbsp;Oto dzieje rodu synów Noego: Sema, Chama i&nbsp;Jafeta, którym po potopie urodzili się synowie.</p>
<p class="BibleIndent" id="BG-10_2"><sup>10.2</sup>&nbsp;Synowie Jafeta: Gomer, Magog, Madaj, Jawan, Tubal, Meszek i&nbsp;Tiras.</p>
<p class="BibleIndent" id="BG-10_3"><sup>10.3</sup>&nbsp;Synowie Gomera: Aszkenaz, Rifat i&nbsp;Togarma.</p>
<p class="BibleIndent" id="BG-10_4"><sup>10.4</sup>&nbsp;Synowie Jawana: Elisza, Tarszisz, Kittim i&nbsp;Dodanim.</p>
<p class="BibleIndent" id="BG-10_5"><sup>10.5</sup>&nbsp;Od nich rozdzielone zostały wyspy narodów po swych ziemiach; każdy według swojego języka i&nbsp;według swoich rodów, w&nbsp;swoich narodach.</p>
<p class="BibleIndent" id="BG-10_6"><sup>10.6</sup>&nbsp;A synowie Chama: Kusz, Misraim, Put i&nbsp;Kanaan.</p>
<p class="BibleIndent" id="BG-10_7"><sup>10.7</sup>&nbsp;Synowie zaś Kusza: Seba, Chawila, Sabta, Rama i&nbsp;Sabteka. Synowie Ramy: Szeba i&nbsp;Dedan.</p>
<p class="BibleIndent" id="BG-10_8"><sup>10.8</sup>&nbsp;Kusz spłodził Nimroda, który zaczął być mocarzem na ziemi.</p>
<p class="BibleIndent" id="BG-10_9"><sup>10.9</sup>&nbsp;Ten był mocarnym myśliwym przed PANEM. Dlatego mówi się: Tak jak Nimrod, mocarny myśliwy przed PANEM.</p>
<p class="BibleIndent" id="BG-10_10"><sup>10.10</sup>&nbsp;Początkiem jego królestwa były Babel, Erek, Akkad i&nbsp;Kalne w&nbsp;ziemi Szinear.</p>
<p class="BibleIndent" id="BG-10_11"><sup>10.11</sup>&nbsp;Z tej ziemi wyszedł Assur i&nbsp;zbudował Niniwę i&nbsp;miasto Rechobot, i&nbsp;Kalach.</p>
<p class="BibleIndent" id="BG-10_12"><sup>10.12</sup>&nbsp;Także wielkie miasto Resan pomiędzy Niniwą i&nbsp;Kalach.</p>
<p class="BibleIndent" id="BG-10_13"><sup>10.13</sup>&nbsp;Misraim zaś spłodził Ludima, Ananima, Lahabima i&nbsp;Naftuchima;</p>
<p class="BibleIndent" id="BG-10_14"><sup>10.14</sup>&nbsp;Oraz Patrusyma, Kasluchima (z których pochodzą Filistyni) i&nbsp;Kaftoryma.</p>
<p class="BibleIndent" id="BG-10_15"><sup>10.15</sup>&nbsp;Kanaan zaś spłodził Sydona, swego pierworodnego, i&nbsp;Cheta;</p>
<p class="BibleIndent" id="BG-10_16"><sup>10.16</sup>&nbsp;I Jebusytów, Amorytów, i&nbsp;Girgaszytów;</p>
<p class="BibleIndent" id="BG-10_17"><sup>10.17</sup>&nbsp;I Chiwwitów, Arkitów, i&nbsp;Sinitów;</p>
<p class="BibleIndent" id="BG-10_18"><sup>10.18</sup>&nbsp;I Arwadytów, Semarytów, i&nbsp;Chamatytów. A&nbsp;potem rozproszyły się rody Kananejczyków.</p>
<p class="BibleIndent" id="BG-10_19"><sup>10.19</sup>&nbsp;A granica Kananejczyków biegła od Sydonu w&nbsp;kierunku Gerary aż do Gazy, w&nbsp;kierunku Sodomy i&nbsp;Gomory, Adamy i&nbsp;Seboima aż do Leszy.</p>
<p class="BibleIndent" id="BG-10_20"><sup>10.20</sup>&nbsp;To <i>są</i> synowie Chama według ich rodów i&nbsp;języków, w&nbsp;ich ziemiach i&nbsp;narodach.</p>
<p class="BibleIndent" id="BG-10_21"><sup>10.21</sup>&nbsp;A Semowi, ojcu wszystkich synów Ebera, bratu Jafeta, który był starszy, urodzili się synowie.</p>
<p class="BibleIndent" id="BG-10_22"><sup>10.22</sup>&nbsp;<i>Synowie</i> Sema: Elam, Assur, Arpachszad, Lud i&nbsp;Aram.</p>
<p class="BibleIndent" id="BG-10_23"><sup>10.23</sup>&nbsp;Synowie Arama: Us, Chul, Geter i&nbsp;Masz.</p>
<p class="BibleIndent" id="BG-10_24"><sup>10.24</sup>&nbsp;Arpachszad zaś spłodził Szelacha, a&nbsp;Szelach spłodził Ebera.</p>
<p class="BibleIndent" id="BG-10_25"><sup>10.25</sup>&nbsp;Eberowi urodzili się dwaj synowie: imię jednego –&nbsp;Peleg, gdyż za jego dni ziemia została rozdzielona; a&nbsp;imię jego brata –&nbsp;Joktan.</p>
<p class="BibleIndent" id="BG-10_26"><sup>10.26</sup>&nbsp;Joktan spłodził Almodada, Szelefa, Chasarmaweta i&nbsp;Jeracha;</p>
<p class="BibleIndent" id="BG-10_27"><sup>10.27</sup>&nbsp;Hadorama, Uzala i&nbsp;Diklę;</p>
<p class="BibleIndent" id="BG-10_28"><sup>10.28</sup>&nbsp;Obala, Abimaela i&nbsp;Szeba;</p>
<p class="BibleIndent" id="BG-10_29"><sup>10.29</sup>&nbsp;Ofira, Chawilę i&nbsp;Jobaba; ci wszyscy <i>byli</i> synami Joktana.</p>
<p class="BibleIndent" id="BG-10_30"><sup>10.30</sup>&nbsp;A obszar ich zamieszkania ciągnął się od Meszy w&nbsp;kierunku Sefar, wschodniej góry.</p>
<p class="BibleIndent" id="BG-10_31"><sup>10.31</sup>&nbsp;To <i>są</i> synowie Sema według ich rodów i&nbsp;języków, w&nbsp;ich ziemiach i&nbsp;narodach.</p>
<p class="BibleIndent" id="BG-10_32"><sup>10.32</sup>&nbsp;To <i>są</i> rody synów Noego według ich pokoleń i&nbsp;w&nbsp;ich narodach. Od nich <i>wywodzą</i> <i>się</i> narody, które rozprzestrzeniły się na ziemi po potopie.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 11</a></h3>
<p class="BibleIndent" id="BG-11_1"><sup>11.1</sup>&nbsp;Na całej ziemi był jeden język i&nbsp;jedna mowa.</p>
<p class="BibleIndent" id="BG-11_2"><sup>11.2</sup>&nbsp;A gdy wędrowali od wschodu, znaleźli równinę w&nbsp;ziemi Szinear i&nbsp;tam mieszkali.</p>
<p class="BibleIndent" id="BG-11_3"><sup>11.3</sup>&nbsp;I mówili jeden do drugiego: Chodźcie, zróbmy cegły i&nbsp;wypalmy je w&nbsp;ogniu; i&nbsp;mieli cegłę zamiast kamienia, a&nbsp;smołę zamiast zaprawy.</p>
<p class="BibleIndent" id="BG-11_4"><sup>11.4</sup>&nbsp;Potem powiedzieli: Chodźcie, zbudujmy sobie miasto i&nbsp;wieżę, której szczyt <i>sięgałby</i> do nieba, i&nbsp;uczyńmy sobie imię, abyśmy się nie rozproszyli po powierzchni całej ziemi.</p>
<p class="BibleIndent" id="BG-11_5"><sup>11.5</sup>&nbsp;A PAN zstąpił, aby zobaczyć miasto i&nbsp;wieżę, które synowie ludzcy budowali.</p>
<p class="BibleIndent" id="BG-11_6"><sup>11.6</sup>&nbsp;I PAN powiedział: Oto lud jest jeden i&nbsp;wszyscy mają jeden język, a&nbsp;<i>jest</i> to dopiero początek ich dzieła. Teraz nic nie powstrzyma ich od wykonania tego, co zamierzają uczynić.</p>
<p class="BibleIndent" id="BG-11_7"><sup>11.7</sup>&nbsp;Zstąpmy więc i&nbsp;pomieszajmy tam ich język, aby jeden nie zrozumiał języka drugiego.</p>
<p class="BibleIndent" id="BG-11_8"><sup>11.8</sup>&nbsp;I tak PAN rozproszył ich stamtąd po całej powierzchni ziemi; i&nbsp;przestali budować miasto.</p>
<p class="BibleIndent" id="BG-11_9"><sup>11.9</sup>&nbsp;Dlatego nazwano je Babel, bo tam PAN pomieszał język całej ziemi. I&nbsp;stamtąd PAN rozproszył ich po całej powierzchni ziemi.</p>
<p class="BibleIndent" id="BG-11_10"><sup>11.10</sup>&nbsp;To <i>są</i> dzieje rodu Sema: Gdy Sem miał sto lat, spłodził Arpachszada, dwa lata po potopie.</p>
<p class="BibleIndent" id="BG-11_11"><sup>11.11</sup>&nbsp;Po spłodzeniu Arpachszada Sem żył pięćset lat i&nbsp;spłodził synów i&nbsp;córki.</p>
<p class="BibleIndent" id="BG-11_12"><sup>11.12</sup>&nbsp;Arpachszad żył trzydzieści pięć lat i&nbsp;spłodził Szelacha.</p>
<p class="BibleIndent" id="BG-11_13"><sup>11.13</sup>&nbsp;Po spłodzeniu Szelacha Arpachszad żył czterysta trzy lata i&nbsp;spłodził synów i&nbsp;córki.</p>
<p class="BibleIndent" id="BG-11_14"><sup>11.14</sup>&nbsp;Szelach żył trzydzieści lat i&nbsp;spłodził Ebera.</p>
<p class="BibleIndent" id="BG-11_15"><sup>11.15</sup>&nbsp;Po spłodzeniu Ebera Szelach żył czterysta trzy lata i&nbsp;spłodził synów i&nbsp;córki.</p>
<p class="BibleIndent" id="BG-11_16"><sup>11.16</sup>&nbsp;Eber żył trzydzieści cztery lata i&nbsp;spłodził Pelega.</p>
<p class="BibleIndent" id="BG-11_17"><sup>11.17</sup>&nbsp;Po spłodzeniu Pelega Eber żył czterysta trzydzieści lat i&nbsp;spłodził synów i&nbsp;córki.</p>
<p class="BibleIndent" id="BG-11_18"><sup>11.18</sup>&nbsp;Peleg żył trzydzieści lat i&nbsp;spłodził Reu.</p>
<p class="BibleIndent" id="BG-11_19"><sup>11.19</sup>&nbsp;Po spłodzeniu Reu Peleg żył dwieście dziewięć lat i&nbsp;spłodził synów i&nbsp;córki.</p>
<p class="BibleIndent" id="BG-11_20"><sup>11.20</sup>&nbsp;Reu żył trzydzieści dwa lata i&nbsp;spłodził Seruga.</p>
<p class="BibleIndent" id="BG-11_21"><sup>11.21</sup>&nbsp;Po spłodzeniu Seruga Reu żył dwieście siedem lat i&nbsp;spłodził synów i&nbsp;córki.</p>
<p class="BibleIndent" id="BG-11_22"><sup>11.22</sup>&nbsp;Serug żył trzydzieści lat i&nbsp;spłodził Nachora.</p>
<p class="BibleIndent" id="BG-11_23"><sup>11.23</sup>&nbsp;Po spłodzeniu Nachora Serug żył dwieście lat i&nbsp;spłodził synów i&nbsp;córki.</p>
<p class="BibleIndent" id="BG-11_24"><sup>11.24</sup>&nbsp;Nachor żył dwadzieścia dziewięć lat i&nbsp;spłodził Teracha.</p>
<p class="BibleIndent" id="BG-11_25"><sup>11.25</sup>&nbsp;Po spłodzeniu Teracha Nachor żył sto dziewiętnaście lat i&nbsp;spłodził synów i&nbsp;córki.</p>
<p class="BibleIndent" id="BG-11_26"><sup>11.26</sup>&nbsp;Terach żył siedemdziesiąt lat i&nbsp;spłodził Abrama, Nachora i&nbsp;Harana.</p>
<p class="BibleIndent" id="BG-11_27"><sup>11.27</sup>&nbsp;A to są rody Teracha: Terach spłodził Abrama, Nachora i&nbsp;Harana. Haran zaś spłodził Lota.</p>
<p class="BibleIndent" id="BG-11_28"><sup>11.28</sup>&nbsp;I Haran umarł za życia swego ojca Teracha w&nbsp;ziemi swego urodzenia, w&nbsp;Ur chaldejskim.</p>
<p class="BibleIndent" id="BG-11_29"><sup>11.29</sup>&nbsp;I Abram, i&nbsp;Nachor pojęli sobie żony: imię żony Abrama <i>było</i> Saraj, a&nbsp;imię żony Nachora –&nbsp;Milka. Była ona córką Harana, ojca Milki i&nbsp;Jeski.</p>
<p class="BibleIndent" id="BG-11_30"><sup>11.30</sup>&nbsp;A Saraj była niepłodna, nie miała dzieci.</p>
<p class="BibleIndent" id="BG-11_31"><sup>11.31</sup>&nbsp;I Terach wziął swego syna Abrama i&nbsp;swego wnuka Lota, syna Harana, i&nbsp;swoją synową Saraj, żonę swego syna Abrama; i&nbsp;wyruszyli razem z&nbsp;Ur chaldejskiego, aby udać się do ziemi Kanaan. Gdy przybyli do Charanu, zamieszkali tam.</p>
<p class="BibleIndent" id="BG-11_32"><sup>11.32</sup>&nbsp;I dni Teracha było dwieście pięć lat, i&nbsp;umarł w&nbsp;Charanie.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 12</a></h3>
<p class="BibleIndent" id="BG-12_1"><sup>12.1</sup>&nbsp;I PAN powiedział do Abrama: Wyjdź z&nbsp;twojej ziemi i&nbsp;od twojej rodziny, i&nbsp;z&nbsp;domu twego ojca do ziemi, którą ci pokażę.</p>
<p class="BibleIndent" id="BG-12_2"><sup>12.2</sup>&nbsp;A uczynię z&nbsp;ciebie wielki naród, będę ci błogosławił i&nbsp;rozsławię twoje imię, i&nbsp;będziesz błogosławieństwem.</p>
<p class="BibleIndent" id="BG-12_3"><sup>12.3</sup>&nbsp;I będę błogosławił tym, którzy tobie będą błogosławić; a&nbsp;tych, którzy przeklinają ciebie, będę przeklinać. W&nbsp;tobie będą błogosławione wszystkie narody ziemi.</p>
<p class="BibleIndent" id="BG-12_4"><sup>12.4</sup>&nbsp;Wyszedł więc Abram, jak mu PAN rozkazał, poszedł z&nbsp;nim też Lot. Abram miał siedemdziesiąt pięć lat, gdy wyszedł z&nbsp;Charanu.</p>
<p class="BibleIndent" id="BG-12_5"><sup>12.5</sup>&nbsp;I Abram wziął swoją żonę Saraj, Lota, syna brata swego, i&nbsp;cały dobytek, który zgromadzili, i&nbsp;dusze, które nabyli w&nbsp;Charanie, i&nbsp;wyszli, aby udać się do ziemi Kanaan; i&nbsp;przybyli do ziemi Kanaan.</p>
<p class="BibleIndent" id="BG-12_6"><sup>12.6</sup>&nbsp;Abram przeszedł tę ziemię aż do miejsca Sychem, do równiny More. Na tej ziemi <i>byli</i> wówczas Kananejczycy.</p>
<p class="BibleIndent" id="BG-12_7"><sup>12.7</sup>&nbsp;I PAN ukazał się Abramowi, i&nbsp;powiedział: Twemu potomstwu dam tę ziemię. I&nbsp;<i>Abram</i> zbudował tam ołtarz dla PANA, który mu się ukazał.</p>
<p class="BibleIndent" id="BG-12_8"><sup>12.8</sup>&nbsp;A stamtąd przeniósł się do góry na wschód od Betel i&nbsp;tam rozbił swój namiot <i>między</i> Betel od zachodu i&nbsp;Aj od wschodu. Tam również zbudował ołtarz dla PANA i&nbsp;wzywał imienia PANA.</p>
<p class="BibleIndent" id="BG-12_9"><sup>12.9</sup>&nbsp;Potem Abram wyruszył, idąc ku południu.</p>
<p class="BibleIndent" id="BG-12_10"><sup>12.10</sup>&nbsp;A nastał głód na <i>tej</i> ziemi. Abram zstąpił więc do Egiptu, aby tam gościć; ciężki bowiem był głód na ziemi.</p>
<p class="BibleIndent" id="BG-12_11"><sup>12.11</sup>&nbsp;A gdy zbliżał się do Egiptu, powiedział do swej żony Saraj: Oto wiem, że jesteś piękną kobietą.</p>
<p class="BibleIndent" id="BG-12_12"><sup>12.12</sup>&nbsp;Gdy Egipcjanie cię zobaczą, powiedzą: To jego żona; i&nbsp;zabiją mnie, a&nbsp;ciebie zostawią przy życiu.</p>
<p class="BibleIndent" id="BG-12_13"><sup>12.13</sup>&nbsp;Mów, proszę, <i>że</i> jesteś moją siostrą, aby mi się dobrze wiodło ze względu na ciebie i&nbsp;abym dzięki tobie pozostał przy życiu.</p>
<p class="BibleIndent" id="BG-12_14"><sup>12.14</sup>&nbsp;Gdy Abram wszedł do Egiptu, Egipcjanie zobaczyli, że ta kobieta jest bardzo piękna.</p>
<p class="BibleIndent" id="BG-12_15"><sup>12.15</sup>&nbsp;Ujrzeli ją też dostojnicy faraona i&nbsp;chwalili ją przed nim. I&nbsp;zabrano tę kobietę do domu faraona.</p>
<p class="BibleIndent" id="BG-12_16"><sup>12.16</sup>&nbsp;Ten dobrze traktował Abrama ze względu na nią. <i>Abram</i> miał więc owce, woły, osły, służących i&nbsp;służące, oślice i&nbsp;wielbłądy.</p>
<p class="BibleIndent" id="BG-12_17"><sup>12.17</sup>&nbsp;PAN jednak dotknął faraona i&nbsp;jego dom wielkimi plagami z&nbsp;powodu Saraj, żony Abrama.</p>
<p class="BibleIndent" id="BG-12_18"><sup>12.18</sup>&nbsp;Faraon wezwał więc Abrama i&nbsp;powiedział: Coś ty mi zrobił? Czemu mi nie powiedziałeś, że ona jest twoją żoną?</p>
<p class="BibleIndent" id="BG-12_19"><sup>12.19</sup>&nbsp;Dlaczego mówiłeś: Ona jest moją siostrą, tak że mogłem ją wziąć sobie za żonę? A&nbsp;teraz –&nbsp;oto twoja żona, weź <i>ją</i> i&nbsp;idź.</p>
<p class="BibleIndent" id="BG-12_20"><sup>12.20</sup>&nbsp;I faraon rozkazał o&nbsp;nim swoim ludziom, i&nbsp;odprawili go wraz z&nbsp;żoną i&nbsp;wszystkim, co <i>było</i> jego.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 13</a></h3>
<p class="BibleIndent" id="BG-13_1"><sup>13.1</sup>&nbsp;Tak więc Abram wyszedł z&nbsp;Egiptu, on i&nbsp;jego żona, i&nbsp;wszystko, co miał, i&nbsp;Lot z&nbsp;nim, <i>i</i> <i>udali</i> <i>się</i> ku południu.</p>
<p class="BibleIndent" id="BG-13_2"><sup>13.2</sup>&nbsp;A Abram był bardzo bogaty w&nbsp;bydło, srebro i&nbsp;złoto.</p>
<p class="BibleIndent" id="BG-13_3"><sup>13.3</sup>&nbsp;I szedł, robiąc postoje, od południa aż do Betel, do tego miejsca, gdzie poprzednio był jego namiot, między Betel a&nbsp;Aj;</p>
<p class="BibleIndent" id="BG-13_4"><sup>13.4</sup>&nbsp;Do miejsca, gdzie poprzednio zbudował ołtarz. Tam wezwał Abram imienia PANA.</p>
<p class="BibleIndent" id="BG-13_5"><sup>13.5</sup>&nbsp;Lot, który szedł z&nbsp;Abramem, również miał owce, woły i&nbsp;namioty.</p>
<p class="BibleIndent" id="BG-13_6"><sup>13.6</sup>&nbsp;A ziemia ta nie <i>mogła</i> ich pomieścić, żeby mieszkali razem, bo ich majątek był tak wielki, że nie mogli mieszkać razem.</p>
<p class="BibleIndent" id="BG-13_7"><sup>13.7</sup>&nbsp;I wynikła sprzeczka między pasterzami stad Abrama a&nbsp;pasterzami stad Lota. Kananejczycy i&nbsp;Peryzzyci mieszkali wówczas na tej ziemi.</p>
<p class="BibleIndent" id="BG-13_8"><sup>13.8</sup>&nbsp;Abram powiedział więc do Lota: Proszę, niech nie będzie sporu między mną a&nbsp;tobą, także między moimi pasterzami a&nbsp;twoimi pasterzami, bo jesteśmy braćmi.</p>
<p class="BibleIndent" id="BG-13_9"><sup>13.9</sup>&nbsp;Czyż cała ziemia nie stoi przed tobą? Odłącz się, proszę, ode mnie. Jeśli <i>pójdziesz</i> w&nbsp;lewo, ja pójdę w&nbsp;prawo, a&nbsp;jeśli <i>ty</i> <i>pójdziesz</i> w&nbsp;prawo, ja pójdę w&nbsp;lewo.</p>
<p class="BibleIndent" id="BG-13_10"><sup>13.10</sup>&nbsp;Wtedy Lot podniósł swe oczy i&nbsp;zobaczył, że cała równina nad Jordanem <i>była</i> dobrze nawodniona –&nbsp;zanim PAN zniszczył Sodomę i&nbsp;Gomorę –&nbsp;jak ogród PANA, jak ziemia Egiptu, aż do Zoar.</p>
<p class="BibleIndent" id="BG-13_11"><sup>13.11</sup>&nbsp;Lot wybrał więc sobie całą tę równinę nad Jordanem i&nbsp;udał się na wschód. I&nbsp;rozłączyli się bracia jeden od drugiego.</p>
<p class="BibleIndent" id="BG-13_12"><sup>13.12</sup>&nbsp;Abram mieszkał w&nbsp;ziemi Kanaan, a&nbsp;Lot mieszkał w&nbsp;miastach tej równiny i&nbsp;rozbił swój namiot aż do Sodomy.</p>
<p class="BibleIndent" id="BG-13_13"><sup>13.13</sup>&nbsp;Ale mężczyźni Sodomy <i>byli</i> źli i&nbsp;wielkimi grzesznikami przed PANEM.</p>
<p class="BibleIndent" id="BG-13_14"><sup>13.14</sup>&nbsp;I PAN powiedział do Abrama, gdy Lot już odłączył się od niego: Podnieś teraz swe oczy i&nbsp;spójrz z&nbsp;miejsca, na którym <i>teraz</i> jesteś, na północ i&nbsp;na południe, na wschód i&nbsp;na zachód.</p>
<p class="BibleIndent" id="BG-13_15"><sup>13.15</sup>&nbsp;Bo całą ziemię, którą widzisz, dam tobie i&nbsp;twemu potomstwu na wieki.</p>
<p class="BibleIndent" id="BG-13_16"><sup>13.16</sup>&nbsp;I rozmnożę twoje potomstwo jak proch ziemi, <i>tak</i> <i>że</i> jeśli ktoś będzie mógł zliczyć proch ziemi, to również twoje potomstwo będzie policzone.</p>
<p class="BibleIndent" id="BG-13_17"><sup>13.17</sup>&nbsp;Wstań i&nbsp;przejdź tę ziemię wzdłuż i&nbsp;wszerz, bo dam ci ją.</p>
<p class="BibleIndent" id="BG-13_18"><sup>13.18</sup>&nbsp;Abram zwinął więc namiot, przyszedł i&nbsp;mieszkał na równinach Mamre, które <i>są</i> w&nbsp;Hebronie, i&nbsp;tam zbudował ołtarz dla PANA.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 14</a></h3>
<p class="BibleIndent" id="BG-14_1"><sup>14.1</sup>&nbsp;Za dni Amrafela, króla Szinearu, Arioka, króla Ellasaru, Kedorlaomera, króla Elamu i&nbsp;Tidala, króla narodów<a id="_Ref382465721"></a>;</p>
<p class="BibleIndent" id="BG-14_2"><sup>14.2</sup>&nbsp;Prowadzili wojnę z&nbsp;Berą, królem Sodomy, z&nbsp;Birszą, królem Gomory, z&nbsp;Szinabem, królem Admy, z&nbsp;Szemeberem, królem Seboim, i&nbsp;z&nbsp;królem miasta Beli, czyli Soaru.</p>
<p class="BibleIndent" id="BG-14_3"><sup>14.3</sup>&nbsp;Wszyscy oni połączyli się w&nbsp;dolinie Siddim, gdzie <i>dziś</i> <i>jest</i> Morze Słone.</p>
<p class="BibleIndent" id="BG-14_4"><sup>14.4</sup>&nbsp;Dwanaście lat służyli Kedorlaomerowi, a&nbsp;w&nbsp;trzynastym roku zbuntowali się.</p>
<p class="BibleIndent" id="BG-14_5"><sup>14.5</sup>&nbsp;I tak w&nbsp;roku czternastym nadciągnął Kedorlaomer z&nbsp;królami, którzy z&nbsp;nim <i>byli</i>, i&nbsp;pobił Rafaitów w&nbsp;Asztarot-Karnaim, Zuzytów w&nbsp;Ham, Emitów w&nbsp;Szawe-Kiriataim;</p>
<p class="BibleIndent" id="BG-14_6"><sup>14.6</sup>&nbsp;I Chorytów na ich górze Seir aż do równiny Paran, która <i>jest</i> przy pustyni.</p>
<p class="BibleIndent" id="BG-14_7"><sup>14.7</sup>&nbsp;Potem zawrócili i&nbsp;przybyli do En-Miszpat, czyli Kadesz, i&nbsp;wybili całą krainę Amalekitów, a&nbsp;także Amorytów mieszkających w&nbsp;Chasason-Tamar.</p>
<p class="BibleIndent" id="BG-14_8"><sup>14.8</sup>&nbsp;Wtedy wyruszyli król Sodomy oraz król Gomory, król Admy, król Seboim i&nbsp;król Beli, czyli Soaru, i&nbsp;ustawili się do bitwy z&nbsp;nimi w&nbsp;dolinie Siddim.</p>
<p class="BibleIndent" id="BG-14_9"><sup>14.9</sup>&nbsp;Z Kedorlaomerem, królem Elamu, Tidalem, królem narodów, Amrafelem, królem Szinearu i&nbsp;Ariokiem, królem Ellasaru –&nbsp;czterech królów przeciw pięciu.</p>
<p class="BibleIndent" id="BG-14_10"><sup>14.10</sup>&nbsp;A dolina Siddim <i>była</i> pełna dołów ze smołą. Gdy uciekali królowie Sodomy i&nbsp;Gomory, wpadli tam, a&nbsp;pozostali uciekli na górę.</p>
<p class="BibleIndent" id="BG-14_11"><sup>14.11</sup>&nbsp;A <i>tamci</i> zabrali wszelkie mienie Sodomy i&nbsp;Gomory oraz całą ich żywność i&nbsp;odeszli.</p>
<p class="BibleIndent" id="BG-14_12"><sup>14.12</sup>&nbsp;Zabrali też Lota, bratanka Abrama, wraz z&nbsp;jego mieniem i&nbsp;odeszli. Mieszkał on bowiem w&nbsp;Sodomie.</p>
<p class="BibleIndent" id="BG-14_13"><sup>14.13</sup>&nbsp;I przyszedł jeden zbieg, i&nbsp;oznajmił <i>to</i> Abramowi Hebrajczykowi, który mieszkał na równinach Mamrego Amoryty, brata Eszkola i&nbsp;Anera. Oni bowiem byli sprzymierzeni z&nbsp;Abramem.</p>
<p class="BibleIndent" id="BG-14_14"><sup>14.14</sup>&nbsp;Gdy Abram usłyszał, że jego brat został pojmany, wyprawił swoich trzystu osiemnastu wyszkolonych sług, urodzonych w&nbsp;jego domu, i&nbsp;ścigał <i>ich</i> aż do Dan.</p>
<p class="BibleIndent" id="BG-14_15"><sup>14.15</sup>&nbsp;W nocy podzielili się, on i&nbsp;jego słudzy, <i>napadli</i> na nich i&nbsp;pobili ich. Potem ścigali ich aż do Choby, która <i>leży</i> po lewej stronie Damaszku.</p>
<p class="BibleIndent" id="BG-14_16"><sup>14.16</sup>&nbsp;Odzyskał całe mienie i&nbsp;odbił swego brata Lota wraz z&nbsp;jego mieniem, a&nbsp;także kobiety i&nbsp;ludzi.</p>
<p class="BibleIndent" id="BG-14_17"><sup>14.17</sup>&nbsp;Gdy wracał po pobiciu Kedorlaomera i&nbsp;królów, którzy z&nbsp;nim <i>byli</i>, król Sodomy wyszedł mu na spotkanie w&nbsp;dolinie Szawe, czyli w&nbsp;dolinie królewskiej.</p>
<p class="BibleIndent" id="BG-14_18"><sup>14.18</sup>&nbsp;A Melchisedek, król Salemu, wyniósł chleb i&nbsp;wino. <i>Był</i> on kapłanem Boga Najwyższego.</p>
<p class="BibleIndent" id="BG-14_19"><sup>14.19</sup>&nbsp;I błogosławił mu, mówiąc: <i>Niech</i> <i>będzie</i> błogosławiony Abram <i>przez</i> Boga Najwyższego, właściciela nieba i&nbsp;ziemi.</p>
<p class="BibleIndent" id="BG-14_20"><sup>14.20</sup>&nbsp;I <i>niech</i> <i>będzie</i> błogosławiony Bóg Najwyższy, który wydał twoich wrogów w&nbsp;twoje ręce. I&nbsp;<i>Abram</i> dał mu dziesięcinę ze wszystkiego.</p>
<p class="BibleIndent" id="BG-14_21"><sup>14.21</sup>&nbsp;A król Sodomy powiedział do Abrama: Oddaj mi ludzi, a&nbsp;mienie weź dla siebie.</p>
<p class="BibleIndent" id="BG-14_22"><sup>14.22</sup>&nbsp;Lecz Abram odpowiedział królowi Sodomy: Podniosłem swą rękę do PANA Boga Najwyższego, właściciela nieba i&nbsp;ziemi;</p>
<p class="BibleIndent" id="BG-14_23"><sup>14.23</sup>&nbsp;Że nie wezmę najmniejszej nitki ani rzemyka od obuwia, ani niczego, co należy do ciebie, abyś nie powiedział: Ja wzbogaciłem Abrama.</p>
<p class="BibleIndent" id="BG-14_24"><sup>14.24</sup>&nbsp;Tylko to, co moi słudzy zjedli, oraz przydział mężczyzn, którzy poszli ze mną: Anera, Eszkola i&nbsp;Mamrego; niech oni wezmą swój przydział.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 15</a></h3>
<p class="BibleIndent" id="BG-15_1"><sup>15.1</sup>&nbsp;Po tych wydarzeniach słowo PANA doszło do Abrama w&nbsp;widzeniu: Nie bój się, Abramie. Ja jestem twoją tarczą i&nbsp;twoją niezmiernie obfitą nagrodą.</p>
<p class="BibleIndent" id="BG-15_2"><sup>15.2</sup>&nbsp;I Abram powiedział: Panie BOŻE, co mi dasz, skoro ja jestem bezdzietny, a&nbsp;szafarzem mego domu <i>jest</i> ten Damasceńczyk Eliezer?</p>
<p class="BibleIndent" id="BG-15_3"><sup>15.3</sup>&nbsp;Abram dodał: Oto nie dałeś mi potomka, a&nbsp;sługa <i>urodzony</i> w&nbsp;moim domu będzie moim dziedzicem.</p>
<p class="BibleIndent" id="BG-15_4"><sup>15.4</sup>&nbsp;A oto <i>dotarło</i> do niego słowo PANA: Nie on będzie twoim dziedzicem, lecz ten, który wyjdzie z&nbsp;twego wnętrza, będzie twoim dziedzicem.</p>
<p class="BibleIndent" id="BG-15_5"><sup>15.5</sup>&nbsp;Potem wyprowadził go na dwór i&nbsp;powiedział: Spójrz teraz na niebo i&nbsp;policz gwiazdy, jeśli będziesz mógł je policzyć; i&nbsp;powiedział mu: Takie będzie twoje potomstwo.</p>
<p class="BibleIndent" id="BG-15_6"><sup>15.6</sup>&nbsp;I uwierzył PANU, i&nbsp;poczytano mu <i>to</i> za sprawiedliwość.</p>
<p class="BibleIndent" id="BG-15_7"><sup>15.7</sup>&nbsp;Potem powiedział do niego: Ja jestem PANEM, który cię wyprowadził z&nbsp;Ur chaldejskiego, aby ci dać tę ziemię w&nbsp;posiadanie.</p>
<p class="BibleIndent" id="BG-15_8"><sup>15.8</sup>&nbsp;<i>Abram</i> zapytał: Panie BOŻE, po czym poznam, że ją odziedziczę?</p>
<p class="BibleIndent" id="BG-15_9"><sup>15.9</sup>&nbsp;I odpowiedział mu: Weź dla mnie trzyletnią jałówkę, trzyletnią kozę i&nbsp;trzyletniego barana, a&nbsp;także synogarlicę i&nbsp;pisklę gołębia.</p>
<p class="BibleIndent" id="BG-15_10"><sup>15.10</sup>&nbsp;Wziął więc to wszystko i&nbsp;rozciął na połowy; a&nbsp;jedną część położył naprzeciwko drugiej, ale ptaków nie rozcinał.</p>
<p class="BibleIndent" id="BG-15_11"><sup>15.11</sup>&nbsp;Kiedy zleciało się ptactwo do tej padliny, Abram je odganiał.</p>
<p class="BibleIndent" id="BG-15_12"><sup>15.12</sup>&nbsp;<i>Gdy</i> słońce zachodziło, głęboki sen ogarnął Abrama i&nbsp;oto groza wielkiej ciemności zapadła na niego.</p>
<p class="BibleIndent" id="BG-15_13"><sup>15.13</sup>&nbsp;I <i>PAN</i> powiedział do Abrama: Wiedz o&nbsp;tym dobrze, że twoje potomstwo będzie przybyszem w&nbsp;cudzej ziemi i&nbsp;wezmą je w&nbsp;niewolę, i&nbsp;będzie uciskane <i>przez</i> czterysta lat.</p>
<p class="BibleIndent" id="BG-15_14"><sup>15.14</sup>&nbsp;A ja osądzę ten naród, któremu będą służyć; a&nbsp;potem wyjdą <i>stamtąd</i> z&nbsp;wielkim dobytkiem.</p>
<p class="BibleIndent" id="BG-15_15"><sup>15.15</sup>&nbsp;Ale ty odejdziesz w&nbsp;pokoju do twoich ojców i&nbsp;będziesz pochowany w&nbsp;dobrej starości.</p>
<p class="BibleIndent" id="BG-15_16"><sup>15.16</sup>&nbsp;A w&nbsp;czwartym pokoleniu wrócą tutaj, bo jeszcze nie dopełniła się nieprawość Amorytów.</p>
<p class="BibleIndent" id="BG-15_17"><sup>15.17</sup>&nbsp;Gdy słońce zaszło i&nbsp;nastała ciemność, oto <i>ukazał</i> <i>się</i> dymiący piec i&nbsp;ognista pochodnia, która przechodziła między tymi połowami <i>zwierząt</i>.</p>
<p class="BibleIndent" id="BG-15_18"><sup>15.18</sup>&nbsp;W tym właśnie dniu PAN zawarł przymierze z&nbsp;Abramem, mówiąc: Twemu potomstwu dam tę ziemię, od rzeki Egiptu aż do wielkiej rzeki, rzeki Eufrat;</p>
<p class="BibleIndent" id="BG-15_19"><sup>15.19</sup>&nbsp;Kenitów, Kenizytów i&nbsp;Kadmonitów;</p>
<p class="BibleIndent" id="BG-15_20"><sup>15.20</sup>&nbsp;Chetytów, Peryzzytów i&nbsp;Refaitów;</p>
<p class="BibleIndent" id="BG-15_21"><sup>15.21</sup>&nbsp;Amorytów, Kananejczyków, Girgaszytów i&nbsp;Jebusytów.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 16</a></h3>
<p class="BibleIndent" id="BG-16_1"><sup>16.1</sup>&nbsp;Saraj, żona Abrama, nie urodziła mu <i>dzieci</i>. Miała zaś służącą Egipcjankę, która miała na imię Hagar.</p>
<p class="BibleIndent" id="BG-16_2"><sup>16.2</sup>&nbsp;I powiedziała Saraj do Abrama: Oto PAN nie pozwolił mi urodzić. Wejdź, proszę, do mojej służącej, może z&nbsp;niej będę miała dzieci. I&nbsp;Abram usłuchał głosu Saraj.</p>
<p class="BibleIndent" id="BG-16_3"><sup>16.3</sup>&nbsp;Wzięła więc Saraj, żona Abrama, swoją służącą Hagar, Egipcjankę, i&nbsp;dała ją swemu mężowi Abramowi za żonę po dziesięciu latach zamieszkania Abrama w&nbsp;ziemi Kanaan.</p>
<p class="BibleIndent" id="BG-16_4"><sup>16.4</sup>&nbsp;Obcował więc z&nbsp;Hagar, a&nbsp;ona poczęła. A&nbsp;gdy spostrzegła, że poczęła, ze wzgardą patrzyła na swoją panią.</p>
<p class="BibleIndent" id="BG-16_5"><sup>16.5</sup>&nbsp;I Saraj powiedziała do Abrama: Jesteś winien mojej krzywdy. Dałam moją służącą w&nbsp;twe ramiona. <i>Ona</i> jednak, widząc, że poczęła, patrzyła na mnie ze wzgardą. Niech PAN rozsądzi między mną a&nbsp;tobą.</p>
<p class="BibleIndent" id="BG-16_6"><sup>16.6</sup>&nbsp;Abram powiedział do Saraj: Oto twoja służąca jest w&nbsp;twoim ręku, zrób z&nbsp;nią, co uważasz za słuszne. I&nbsp;gdy Saraj dręczyła ją, uciekła od niej.</p>
<p class="BibleIndent" id="BG-16_7"><sup>16.7</sup>&nbsp;I Anioł PANA znalazł ją u&nbsp;źródła wód na pustyni, u&nbsp;źródła przy drodze do Szur.</p>
<p class="BibleIndent" id="BG-16_8"><sup>16.8</sup>&nbsp;I zapytał: Hagar, służąco Saraj, skąd przyszłaś i&nbsp;dokąd idziesz? <i>Ona</i> odpowiedziała: Uciekam od swojej pani Saraj.</p>
<p class="BibleIndent" id="BG-16_9"><sup>16.9</sup>&nbsp;Anioł PANA powiedział jej: Wróć do swojej pani i&nbsp;poddaj się pod jej władzę.</p>
<p class="BibleIndent" id="BG-16_10"><sup>16.10</sup>&nbsp;Powiedział jej też Anioł PANA: Rozmnożę twoje potomstwo tak bardzo, że z&nbsp;powodu jego mnogości nie będzie go <i>można</i> policzyć.</p>
<p class="BibleIndent" id="BG-16_11"><sup>16.11</sup>&nbsp;Potem Anioł PANA powiedział jej: Oto poczęłaś i&nbsp;urodzisz syna, a&nbsp;nadasz mu imię Izmael, bo PAN usłyszał twoje cierpienie.</p>
<p class="BibleIndent" id="BG-16_12"><sup>16.12</sup>&nbsp;Będzie on dzikim człowiekiem: jego ręka <i>będzie</i> przeciwko wszystkim, a&nbsp;ręka wszystkich przeciwko jemu; i&nbsp;będzie mieszkać w&nbsp;obecności wszystkich swoich braci.</p>
<p class="BibleIndent" id="BG-16_13"><sup>16.13</sup>&nbsp;I nazwała PANA, który mówił do niej: Ty jesteś Bogiem, który mnie widzi. Powiedziała bowiem: Czyż tu nie spoglądałam na tego, który widzi mnie?</p>
<p class="BibleIndent" id="BG-16_14"><sup>16.14</sup>&nbsp;Dlatego nazwała <i>tę</i> studnię studnią Żyjącego, który widzi mnie. Jest ona między Kadesz i&nbsp;Bered.</p>
<p class="BibleIndent" id="BG-16_15"><sup>16.15</sup>&nbsp;Potem Hagar urodziła Abramowi syna. I&nbsp;nadał Abram swemu synowi, którego urodziła Hagar, imię Izmael.</p>
<p class="BibleIndent" id="BG-16_16"><sup>16.16</sup>&nbsp;A Abram miał osiemdziesiąt sześć lat, gdy Hagar urodziła mu Izmaela.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 17</a></h3>
<p class="BibleIndent" id="BG-17_1"><sup>17.1</sup>&nbsp;Gdy Abram miał dziewięćdziesiąt dziewięć lat, PAN ukazał się Abramowi i&nbsp;powiedział do niego: Ja <i>jestem</i> Bogiem Wszechmogącym. Chodź przed moim obliczem i&nbsp;bądź doskonały.</p>
<p class="BibleIndent" id="BG-17_2"><sup>17.2</sup>&nbsp;A zawrę moje przymierze między mną a&nbsp;tobą i&nbsp;rozmnożę cię bardzo obficie.</p>
<p class="BibleIndent" id="BG-17_3"><sup>17.3</sup>&nbsp;Wtedy Abram upadł na twarz, a&nbsp;Bóg powiedział do niego:</p>
<p class="BibleIndent" id="BG-17_4"><sup>17.4</sup>&nbsp;Oto ja <i>ustanawiam</i> moje przymierze z&nbsp;tobą i&nbsp;będziesz ojcem wielu narodów.</p>
<p class="BibleIndent" id="BG-17_5"><sup>17.5</sup>&nbsp;Nie będziesz już się nazywał Abram, ale twoje imię będzie Abraham, bo ustanowiłem cię ojcem wielu narodów.</p>
<p class="BibleIndent" id="BG-17_6"><sup>17.6</sup>&nbsp;Uczynię cię niezmiernie płodnym i&nbsp;od ciebie wywiodę narody, i&nbsp;od ciebie będą pochodzić królowie.</p>
<p class="BibleIndent" id="BG-17_7"><sup>17.7</sup>&nbsp;I utwierdzę moje przymierze między mną a&nbsp;tobą oraz twoim potomstwem po tobie przez wszystkie pokolenia jako wieczne przymierze, abym był ci Bogiem i&nbsp;twemu potomstwu po tobie.</p>
<p class="BibleIndent" id="BG-17_8"><sup>17.8</sup>&nbsp;Dam tobie i&nbsp;twemu potomstwu po tobie ziemię, w&nbsp;której teraz przebywasz, całą ziemię Kanaan, jako własność na wieki, i&nbsp;będę ich Bogiem.</p>
<p class="BibleIndent" id="BG-17_9"><sup>17.9</sup>&nbsp;Potem Bóg powiedział Abrahamowi: Ty zaś zachowuj moje przymierze, ty i&nbsp;twoje potomstwo po tobie przez wszystkie pokolenia.</p>
<p class="BibleIndent" id="BG-17_10"><sup>17.10</sup>&nbsp;<i>A</i> takie <i>jest</i> moje przymierze, które będziecie zachowywać, między mną a&nbsp;wami i&nbsp;między twoim potomstwem po tobie: Każdy mężczyzna wśród was ma być obrzezany.</p>
<p class="BibleIndent" id="BG-17_11"><sup>17.11</sup>&nbsp;Obrzezacie więc ciało waszego napletka; <i>to</i> będzie znakiem przymierza między mną a&nbsp;wami.</p>
<p class="BibleIndent" id="BG-17_12"><sup>17.12</sup>&nbsp;Każdy syn wśród was w&nbsp;ósmym dniu <i>życia</i> będzie obrzezany, każdy mężczyzna przez wszystkie pokolenia, tak narodzony w&nbsp;domu, <i>jak</i> i&nbsp;nabyty za pieniądze od jakiegokolwiek cudzoziemca, który nie pochodzi z&nbsp;twego potomstwa.</p>
<p class="BibleIndent" id="BG-17_13"><sup>17.13</sup>&nbsp;Urodzony w&nbsp;twoim domu i&nbsp;nabyty za twoje pieniądze musi być obrzezany. A&nbsp;moje przymierze będzie na waszym ciele jako wieczne przymierze.</p>
<p class="BibleIndent" id="BG-17_14"><sup>17.14</sup>&nbsp;A nieobrzezany mężczyzna, któremu nie obrzezano ciała jego napletka, ta dusza będzie wykluczona ze swego ludu, <i>bo</i> złamała moje przymierze.</p>
<p class="BibleIndent" id="BG-17_15"><sup>17.15</sup>&nbsp;Potem Bóg powiedział do Abrahama: Twojej żony Saraj nie będziesz już nazywał imieniem Saraj, ale jej imię będzie Sara.</p>
<p class="BibleIndent" id="BG-17_16"><sup>17.16</sup>&nbsp;I będę jej błogosławił, i&nbsp;dam ci z&nbsp;niej syna. Będę jej błogosławił i&nbsp;będzie <i>matką</i> narodów, i&nbsp;od niej będą pochodzić królowie narodów.</p>
<p class="BibleIndent" id="BG-17_17"><sup>17.17</sup>&nbsp;Wtedy Abraham upadł na twarz i&nbsp;roześmiał się, i&nbsp;mówił w&nbsp;swoim sercu: Czy stuletniemu człowiekowi urodzi się <i>syn</i>? I&nbsp;czy Sara w&nbsp;wieku dziewięćdziesięciu lat urodzi?</p>
<p class="BibleIndent" id="BG-17_18"><sup>17.18</sup>&nbsp;I Abraham powiedział do Boga: Oby <i>tylko</i> Izmael żył przed twoim obliczem!</p>
<p class="BibleIndent" id="BG-17_19"><sup>17.19</sup>&nbsp;A Bóg powiedział: Naprawdę, twoja żona Sara urodzi ci syna i&nbsp;nadasz mu imię Izaak. I&nbsp;utwierdzę moje przymierze z&nbsp;nim jako wieczne przymierze <i>i</i> z&nbsp;jego potomstwem po nim.</p>
<p class="BibleIndent" id="BG-17_20"><sup>17.20</sup>&nbsp;Co do Izmaela też cię wysłuchałem. Oto błogosławiłem mu i&nbsp;uczynię go płodnym, i&nbsp;rozmnożę go bardzo obficie. Spłodzi on dwunastu książąt i&nbsp;uczynię go wielkim narodem.</p>
<p class="BibleIndent" id="BG-17_21"><sup>17.21</sup>&nbsp;Ale moje przymierze utwierdzę z&nbsp;Izaakiem, którego Sara urodzi ci za rok o&nbsp;tej porze.</p>
<p class="BibleIndent" id="BG-17_22"><sup>17.22</sup>&nbsp;Gdy skończył z&nbsp;nim rozmowę, Bóg wzniósł się nad Abrahama.</p>
<p class="BibleIndent" id="BG-17_23"><sup>17.23</sup>&nbsp;Wtedy Abraham wziął swego syna Izmaela, wszystkich urodzonych w&nbsp;swym domu oraz wszystkich nabytych za pieniądze, wszystkich mężczyzn wśród domowników Abrahama, i&nbsp;obrzezał ciała ich napletków tego samego dnia, jak Bóg mu mówił.</p>
<p class="BibleIndent" id="BG-17_24"><sup>17.24</sup>&nbsp;Abraham miał dziewięćdziesiąt dziewięć lat, gdy obrzezano ciało jego napletka.</p>
<p class="BibleIndent" id="BG-17_25"><sup>17.25</sup>&nbsp;A jego syn Izmael miał trzynaście lat, gdy obrzezano ciało jego napletka.</p>
<p class="BibleIndent" id="BG-17_26"><sup>17.26</sup>&nbsp;Tego samego dnia obrzezano Abrahama i&nbsp;jego syna Izmaela.</p>
<p class="BibleIndent" id="BG-17_27"><sup>17.27</sup>&nbsp;I wszyscy mężczyźni jego domu, urodzeni w&nbsp;domu i&nbsp;nabyci za pieniądze od cudzoziemców, zostali obrzezani z&nbsp;nim.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 18</a></h3>
<p class="BibleIndent" id="BG-18_1"><sup>18.1</sup>&nbsp;Potem PAN ukazał mu się na równinie Mamre, a&nbsp;on siedział u&nbsp;wejścia do <i>swego</i> namiotu w&nbsp;najgorętszej porze dnia.</p>
<p class="BibleIndent" id="BG-18_2"><sup>18.2</sup>&nbsp;I podniósł swe oczy, i&nbsp;zobaczył, że naprzeciwko niego stanęli trzej mężczyźni. Gdy ich ujrzał, pobiegł od wejścia do namiotu na ich spotkanie i&nbsp;skłonił się do ziemi.</p>
<p class="BibleIndent" id="BG-18_3"><sup>18.3</sup>&nbsp;I powiedział: Mój Panie, jeśli znalazłem teraz łaskę w&nbsp;twoich oczach, nie omijaj, proszę, swego sługi.</p>
<p class="BibleIndent" id="BG-18_4"><sup>18.4</sup>&nbsp;Pozwól, by przyniesiono trochę wody, abyście mogli obmyć sobie nogi, potem odpoczniecie pod drzewem.</p>
<p class="BibleIndent" id="BG-18_5"><sup>18.5</sup>&nbsp;I przyniosę kęs chleba, abyście posilili swoje serca. Potem odejdziecie, po to bowiem przyszliście do <i>mnie</i>, swego sługi. A&nbsp;oni powiedzieli: Uczyń tak, jak powiedziałeś.</p>
<p class="BibleIndent" id="BG-18_6"><sup>18.6</sup>&nbsp;Abraham pospieszył do namiotu, do Sary, i&nbsp;powiedział: Przygotuj szybko trzy miarki najlepszej mąki i&nbsp;zrób podpłomyki.</p>
<p class="BibleIndent" id="BG-18_7"><sup>18.7</sup>&nbsp;Abraham zaś poszedł do stada, wziął młode i&nbsp;wyborne cielę i&nbsp;dał je słudze, który szybko je przyrządził.</p>
<p class="BibleIndent" id="BG-18_8"><sup>18.8</sup>&nbsp;Wziął też masło, mleko i&nbsp;cielę, które przyrządził, i&nbsp;postawił przed nimi. A&nbsp;gdy oni jedli, on stał przy nich pod drzewem.</p>
<p class="BibleIndent" id="BG-18_9"><sup>18.9</sup>&nbsp;I zapytali go: Gdzie <i>jest</i> twoja żona Sara? A&nbsp;on odpowiedział: <i>Jest</i> w&nbsp;namiocie.</p>
<p class="BibleIndent" id="BG-18_10"><sup>18.10</sup>&nbsp;Wtedy powiedział <i>PAN</i>: Na pewno wrócę do ciebie <i>za</i> <i>rok</i> o&nbsp;tej porze, a&nbsp;oto twoja żona Sara <i>będzie</i> <i>miała</i> syna. A&nbsp;Sara przysłuchiwała się u&nbsp;wejścia do namiotu, które było za nim.</p>
<p class="BibleIndent" id="BG-18_11"><sup>18.11</sup>&nbsp;Abraham i&nbsp;Sara byli starzy, w&nbsp;podeszłym wieku. I&nbsp;przestało już u&nbsp;Sary bywać według zwyczaju kobiet.</p>
<p class="BibleIndent" id="BG-18_12"><sup>18.12</sup>&nbsp;Sara roześmiała się więc w&nbsp;sobie, mówiąc: Teraz, gdy się zestarzałam i&nbsp;mój pan jest starcem, mam doznawać rozkoszy?</p>
<p class="BibleIndent" id="BG-18_13"><sup>18.13</sup>&nbsp;Wtedy PAN powiedział do Abrahama: Dlaczego Sara roześmiała się, mówiąc: Czy naprawdę urodzę, gdy się zestarzałam?</p>
<p class="BibleIndent" id="BG-18_14"><sup>18.14</sup>&nbsp;Czy jakakolwiek rzecz jest za trudna dla PANA? W&nbsp;przyszłym roku o&nbsp;tej porze wrócę do ciebie, a&nbsp;Sara będzie miała syna.</p>
<p class="BibleIndent" id="BG-18_15"><sup>18.15</sup>&nbsp;I Sara zaparła się, mówiąc: Nie śmiałam się –&nbsp;bo się bała. A&nbsp;on powiedział: Przeciwnie, śmiałaś się.</p>
<p class="BibleIndent" id="BG-18_16"><sup>18.16</sup>&nbsp;Potem ci mężczyźni wstali stamtąd i&nbsp;skierowali wzrok ku Sodomie. Abraham zaś szedł z&nbsp;nimi, aby ich odprowadzić.</p>
<p class="BibleIndent" id="BG-18_17"><sup>18.17</sup>&nbsp;Wtedy PAN powiedział: Czy mam zataić przed Abrahamem, co zamierzam uczynić?</p>
<p class="BibleIndent" id="BG-18_18"><sup>18.18</sup>&nbsp;Przecież Abraham na pewno <i>rozmnoży</i> <i>się</i> w&nbsp;lud wielki i&nbsp;możny, a&nbsp;w&nbsp;nim będą błogosławione wszystkie narody ziemi.</p>
<p class="BibleIndent" id="BG-18_19"><sup>18.19</sup>&nbsp;Znam go bowiem <i>i</i> <i>wiem</i>, że będzie nakazywał swoim synom i&nbsp;swemu domowi po sobie, aby strzegli drogi PANA oraz czynili sprawiedliwość i&nbsp;sąd; aby PAN sprowadził na Abrahama to, co mu powiedział.</p>
<p class="BibleIndent" id="BG-18_20"><sup>18.20</sup>&nbsp;Potem PAN powiedział: Ponieważ okrzyk Sodomy i&nbsp;Gomory jest wielki i&nbsp;ich grzech jest bardzo ciężki;</p>
<p class="BibleIndent" id="BG-18_21"><sup>18.21</sup>&nbsp;Zstąpię teraz i&nbsp;zobaczę, czy postępują według tego okrzyku, który doszedł do mnie. A&nbsp;jeśli nie, dowiem się.</p>
<p class="BibleIndent" id="BG-18_22"><sup>18.22</sup>&nbsp;Wtedy ci mężczyźni odwrócili wzrok i&nbsp;poszli stamtąd do Sodomy, ale Abraham jeszcze stał przed PANEM.</p>
<p class="BibleIndent" id="BG-18_23"><sup>18.23</sup>&nbsp;I Abraham zbliżył się, i&nbsp;powiedział: Czy wytracisz sprawiedliwego razem z&nbsp;niegodziwym?</p>
<p class="BibleIndent" id="BG-18_24"><sup>18.24</sup>&nbsp;Jeśli będzie pięćdziesięciu sprawiedliwych w&nbsp;tym mieście, czy je wytracisz i&nbsp;nie oszczędzisz <i>tego</i> miejsca ze względu na pięćdziesięciu sprawiedliwych, którzy w&nbsp;nim <i>są</i>?</p>
<p class="BibleIndent" id="BG-18_25"><sup>18.25</sup>&nbsp;Niech to będzie dalekie od ciebie, byś miał uczynić coś takiego i&nbsp;zabić sprawiedliwego z&nbsp;niegodziwym, żeby sprawiedliwy był jak niegodziwy. Niech to będzie dalekie od ciebie! Czy Sędzia całej ziemi nie postąpi sprawiedliwie?</p>
<p class="BibleIndent" id="BG-18_26"><sup>18.26</sup>&nbsp;Wtedy PAN odpowiedział: Jeśli znajdę w&nbsp;Sodomie pięćdziesięciu sprawiedliwych w&nbsp;samym mieście, oszczędzę całe miejsce ze względu na nich.</p>
<p class="BibleIndent" id="BG-18_27"><sup>18.27</sup>&nbsp;A Abraham odpowiedział: Oto ośmielam się teraz mówić do mojego Pana, choć jestem prochem i&nbsp;popiołem.</p>
<p class="BibleIndent" id="BG-18_28"><sup>18.28</sup>&nbsp;Gdyby do tych pięćdziesięciu sprawiedliwych zabrakło pięciu, czy z&nbsp;powodu braku tych pięciu zniszczysz całe miasto? I&nbsp;odrzekł: Nie zniszczę, jeśli znajdę tam czterdziestu pięciu.</p>
<p class="BibleIndent" id="BG-18_29"><sup>18.29</sup>&nbsp;Odezwał się ponownie do niego i&nbsp;powiedział: A&nbsp;gdyby znalazło się tam czterdziestu? I&nbsp;odpowiedział: Nie uczynię <i>tego</i> ze względu na tych czterdziestu.</p>
<p class="BibleIndent" id="BG-18_30"><sup>18.30</sup>&nbsp;I <i>Abraham</i> powiedział: Niech się nie gniewa mój Pan, że zapytam: A&nbsp;gdyby znalazło się tam trzydziestu? Odpowiedział: Nie uczynię <i>tego</i>, jeśli znajdę tam trzydziestu.</p>
<p class="BibleIndent" id="BG-18_31"><sup>18.31</sup>&nbsp;Rzekł <i>jeszcze</i>: Oto ośmielam się teraz mówić do mego Pana: <i>A</i> gdyby znalazło się tam dwudziestu? Odpowiedział: Nie zniszczę <i>go</i> ze względu na tych dwudziestu.</p>
<p class="BibleIndent" id="BG-18_32"><sup>18.32</sup>&nbsp;Powiedział: Niech się nie gniewa mój Pan, że jeszcze tylko raz przemówię: A&nbsp;gdyby znalazło się tam dziesięciu? Odpowiedział: Nie zniszczę <i>go</i> ze względu na tych dziesięciu.</p>
<p class="BibleIndent" id="BG-18_33"><sup>18.33</sup>&nbsp;Gdy PAN skończył rozmowę z&nbsp;Abrahamem, odszedł. Abraham zaś wrócił do siebie.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 19</a></h3>
<p class="BibleIndent" id="BG-19_1"><sup>19.1</sup>&nbsp;I dwaj aniołowie przyszli wieczorem do Sodomy, a&nbsp;Lot siedział w&nbsp;bramie Sodomy. <i>Gdy</i> Lot <i>ich</i> zobaczył, wstał i&nbsp;wyszedł im naprzeciw, i&nbsp;skłonił się twarzą do ziemi.</p>
<p class="BibleIndent" id="BG-19_2"><sup>19.2</sup>&nbsp;I powiedział: Oto proszę, moi panowie, wstąpcie teraz do domu swego sługi, przenocujcie i&nbsp;umyjcie sobie nogi. Potem rano wstaniecie i&nbsp;pójdziecie w&nbsp;swoją drogę. Oni odpowiedzieli: Nie, przenocujemy na ulicy.</p>
<p class="BibleIndent" id="BG-19_3"><sup>19.3</sup>&nbsp;Gdy bardzo na nich nalegał, zboczyli do niego i&nbsp;weszli do jego domu. Wtedy wyprawił im ucztę i&nbsp;napiekł przaśnego <i>chleba</i>, i&nbsp;jedli.</p>
<p class="BibleIndent" id="BG-19_4"><sup>19.4</sup>&nbsp;Lecz zanim się położyli, mężczyźni z&nbsp;miasta, mężczyźni z&nbsp;Sodomy, młodzi i&nbsp;starzy, mieszkańcy ze wszystkich stron, otoczyli dom.</p>
<p class="BibleIndent" id="BG-19_5"><sup>19.5</sup>&nbsp;I wołali do Lota, i&nbsp;zapytali go: Gdzie <i>są</i> ci mężczyźni, którzy przyszli do ciebie w&nbsp;nocy? Wyprowadź ich do nas, abyśmy z&nbsp;nimi obcowali.</p>
<p class="BibleIndent" id="BG-19_6"><sup>19.6</sup>&nbsp;Wtedy Lot wyszedł do nich do wejścia i&nbsp;zamknął za sobą drzwi.</p>
<p class="BibleIndent" id="BG-19_7"><sup>19.7</sup>&nbsp;I powiedział: Moi bracia, proszę <i>was</i>, nie czyńcie <i>tak</i> niegodziwie.</p>
<p class="BibleIndent" id="BG-19_8"><sup>19.8</sup>&nbsp;Mam dwie córki, które jeszcze nie obcowały z&nbsp;mężczyzną. Pozwólcie, że wyprowadzę je do was, a&nbsp;czyńcie z&nbsp;nimi, co się wam podoba. Tylko tym mężczyznom nic nie czyńcie, bo dlatego weszli pod cień mego dachu.</p>
<p class="BibleIndent" id="BG-19_9"><sup>19.9</sup>&nbsp;A <i>oni</i> odpowiedzieli: Odsuń się! I&nbsp;dodali: <i>Ten</i> przyszedł tu jako przybysz, a&nbsp;nas chce sądzić? Z&nbsp;tobą postąpimy gorzej niż z&nbsp;nimi. I&nbsp;napierali gwałtownie na tego mężczyznę, na Lota, i&nbsp;przybliżyli się, aby wyważyć drzwi.</p>
<p class="BibleIndent" id="BG-19_10"><sup>19.10</sup>&nbsp;Ale ci mężczyźni wysunęli ręce, wciągnęli Lota do siebie, do domu, i&nbsp;zamknęli drzwi.</p>
<p class="BibleIndent" id="BG-19_11"><sup>19.11</sup>&nbsp;Mężczyzn zaś, którzy byli u&nbsp;drzwi domu, od najmniejszego aż do największego, porazili ślepotą, <i>tak</i> że na próżno usiłowali znaleźć drzwi.</p>
<p class="BibleIndent" id="BG-19_12"><sup>19.12</sup>&nbsp;Potem ci mężczyźni powiedzieli do Lota: Jeśli masz tu kogoś jeszcze, zięcia, synów i&nbsp;córki lub kogokolwiek innego w&nbsp;mieście, wyprowadź ich z&nbsp;<i>tego</i> miejsca.</p>
<p class="BibleIndent" id="BG-19_13"><sup>19.13</sup>&nbsp;Zniszczymy bowiem to miejsce, ponieważ ich okrzyk wzmógł się przed PANEM i&nbsp;PAN posłał nas, abyśmy je zniszczyli.</p>
<p class="BibleIndent" id="BG-19_14"><sup>19.14</sup>&nbsp;Lot wyszedł więc i&nbsp;powiedział do swoich zięciów, którzy mieli poślubić jego córki: Wstańcie, wyjdźcie z&nbsp;tego miejsca, bo PAN zniszczy <i>to</i> miasto. Ale jego zięciom wydawało się, że żartuje.</p>
<p class="BibleIndent" id="BG-19_15"><sup>19.15</sup>&nbsp;A gdy już zaczynało świtać, aniołowie ponaglali Lota, mówiąc: Wstań, weź swoją żonę i&nbsp;swoje dwie córki, które tu są, abyś nie zginął z&nbsp;powodu nieprawości <i>tego</i> miasta.</p>
<p class="BibleIndent" id="BG-19_16"><sup>19.16</sup>&nbsp;A gdy się ociągał, ci mężczyźni chwycili jego rękę, rękę jego żony i&nbsp;ręce jego dwóch córek –&nbsp;PAN bowiem ulitował się nad nim –&nbsp;i wyprowadzili go, i&nbsp;pozostawili go poza miastem.</p>
<p class="BibleIndent" id="BG-19_17"><sup>19.17</sup>&nbsp;I gdy wyprowadzili ich stamtąd, <i>on</i> powiedział: Uciekaj, abyś ocalił swoje życie. Nie oglądaj się wstecz ani nie zatrzymuj się nigdzie na tej równinie. Uciekaj na górę, abyś nie zginął.</p>
<p class="BibleIndent" id="BG-19_18"><sup>19.18</sup>&nbsp;A Lot powiedział do nich: O&nbsp;nie, Panie!</p>
<p class="BibleIndent" id="BG-19_19"><sup>19.19</sup>&nbsp;Oto twój sługa znalazł łaskę w&nbsp;twoich oczach i&nbsp;pomnożyłeś swoje miłosierdzie, które mi wyświadczyłeś, ratując mi życie; ale ja nie mogę uciec na tę górę, bo może dosięgnie mnie jakieś nieszczęście i&nbsp;zginę.</p>
<p class="BibleIndent" id="BG-19_20"><sup>19.20</sup>&nbsp;Oto <i>jest</i> <i>tu</i> w&nbsp;pobliżu miasto, do którego mógłbym uciec, i&nbsp;jest małe. Proszę, pozwól mi tam uciec (czyż nie jest ono małe?), a&nbsp;moja dusza będzie żyć.</p>
<p class="BibleIndent" id="BG-19_21"><sup>19.21</sup>&nbsp;Odpowiedział mu: Oto wysłuchałem cię w&nbsp;tej sprawie. Nie zniszczę tego miasta, o&nbsp;którym mówiłeś.</p>
<p class="BibleIndent" id="BG-19_22"><sup>19.22</sup>&nbsp;Spiesz się i&nbsp;uchodź tam, bo nie będę mógł nic uczynić, dopóki tam nie dojdziesz. Dlatego dano temu miastu nazwę Soar.</p>
<p class="BibleIndent" id="BG-19_23"><sup>19.23</sup>&nbsp;Słońce wzeszło nad ziemią, gdy Lot wszedł do Soaru.</p>
<p class="BibleIndent" id="BG-19_24"><sup>19.24</sup>&nbsp;Wtedy PAN spuścił deszcz siarki i&nbsp;ognia od PANA z&nbsp;nieba na Sodomę i&nbsp;Gomorę.</p>
<p class="BibleIndent" id="BG-19_25"><sup>19.25</sup>&nbsp;I zniszczył te miasta, całą tę równinę i&nbsp;wszystkich mieszkańców tych miast, a&nbsp;także roślinność tej ziemi.</p>
<p class="BibleIndent" id="BG-19_26"><sup>19.26</sup>&nbsp;Lecz żona Lota, idąc za nim, obejrzała się wstecz i&nbsp;stała się słupem soli.</p>
<p class="BibleIndent" id="BG-19_27"><sup>19.27</sup>&nbsp;Abraham zaś wstał rano i&nbsp;udał się na to miejsce, gdzie stał przed PANEM.</p>
<p class="BibleIndent" id="BG-19_28"><sup>19.28</sup>&nbsp;Gdy spojrzał w&nbsp;stronę Sodomy i&nbsp;Gomory, i&nbsp;całej ziemi tej równiny, zobaczył, że dym unosił się nad tą ziemią jak dym z&nbsp;pieca.</p>
<p class="BibleIndent" id="BG-19_29"><sup>19.29</sup>&nbsp;A gdy Bóg zniszczył miasta tej równiny, pamiętał Bóg o&nbsp;Abrahamie i&nbsp;wybawił Lota z&nbsp;samego środka zagłady, kiedy zniszczył te miasta, w&nbsp;których Lot mieszkał.</p>
<p class="BibleIndent" id="BG-19_30"><sup>19.30</sup>&nbsp;Potem Lot wyszedł z&nbsp;Soaru i&nbsp;mieszkał na górze ze swoimi dwiema córkami, bo bał się mieszkać w&nbsp;Soarze. Zamieszkał więc w&nbsp;jaskini, on i&nbsp;jego dwie córki.</p>
<p class="BibleIndent" id="BG-19_31"><sup>19.31</sup>&nbsp;I starsza powiedziała do młodszej: Nasz ojciec <i>jest</i> stary, a&nbsp;nie ma na ziemi mężczyzny, który by obcował z&nbsp;nami według zwyczaju całej ziemi.</p>
<p class="BibleIndent" id="BG-19_32"><sup>19.32</sup>&nbsp;Chodź, upójmy naszego ojca winem i&nbsp;położymy się z&nbsp;nim, abyśmy zachowały potomstwo naszego ojca.</p>
<p class="BibleIndent" id="BG-19_33"><sup>19.33</sup>&nbsp;Upoiły więc swego ojca winem tej nocy. I&nbsp;starsza weszła i&nbsp;spała ze swym ojcem, ale on nie spostrzegł ani kiedy się położyła, ani kiedy wstała.</p>
<p class="BibleIndent" id="BG-19_34"><sup>19.34</sup>&nbsp;Nazajutrz starsza powiedziała do młodszej: Oto zeszłej nocy spałam ze swym ojcem, upójmy go winem także tej nocy, wtedy wejdź ty i&nbsp;połóż się z&nbsp;nim, a&nbsp;tak zachowamy potomstwo naszego ojca.</p>
<p class="BibleIndent" id="BG-19_35"><sup>19.35</sup>&nbsp;Upoiły więc swego ojca winem także i&nbsp;tej nocy. Wtedy młodsza poszła i&nbsp;spała z&nbsp;nim, ale on nie spostrzegł ani kiedy się położyła, ani kiedy wstała.</p>
<p class="BibleIndent" id="BG-19_36"><sup>19.36</sup>&nbsp;Tak obie córki Lota poczęły ze swego ojca.</p>
<p class="BibleIndent" id="BG-19_37"><sup>19.37</sup>&nbsp;Gdy starsza urodziła syna, nadała mu imię Moab. On <i>jest</i> ojcem dzisiejszych Moabitów.</p>
<p class="BibleIndent" id="BG-19_38"><sup>19.38</sup>&nbsp;Młodsza również urodziła syna i&nbsp;nadała mu imię Ben-Ammi. <i>On</i> jest ojcem synów dzisiejszych Ammonitów.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 20</a></h3>
<p class="BibleIndent" id="BG-20_1"><sup>20.1</sup>&nbsp;Potem Abraham wyruszył stamtąd do ziemi południowej i&nbsp;zamieszkał między Kadesz a&nbsp;Szur, i&nbsp;był przybyszem w&nbsp;Gerarze.</p>
<p class="BibleIndent" id="BG-20_2"><sup>20.2</sup>&nbsp;Tam Abraham powiedział o&nbsp;swej żonie Sarze: Ona jest moją siostrą. Dlatego Abimelek, król Geraru, posłał po Sarę i&nbsp;wziął ją.</p>
<p class="BibleIndent" id="BG-20_3"><sup>20.3</sup>&nbsp;Lecz Bóg przyszedł do Abimeleka we śnie w&nbsp;nocy i&nbsp;powiedział mu: Umrzesz z&nbsp;powodu tej kobiety, którą wziąłeś, bo ona ma męża.</p>
<p class="BibleIndent" id="BG-20_4"><sup>20.4</sup>&nbsp;Ale Abimelek jeszcze nie zbliżył się do niej i&nbsp;powiedział: Panie, czy zabijesz też lud sprawiedliwy?</p>
<p class="BibleIndent" id="BG-20_5"><sup>20.5</sup>&nbsp;Czy on sam nie mówił mi: Ona jest moją siostrą? I&nbsp;czy ona również nie mówiła: On jest moim bratem? Uczyniłem to w&nbsp;prostocie mego serca i&nbsp;z&nbsp;czystymi rękami.</p>
<p class="BibleIndent" id="BG-20_6"><sup>20.6</sup>&nbsp;Wtedy Bóg powiedział mu we śnie: Wiem, że uczyniłeś to w&nbsp;prostocie swego serca. Dlatego powstrzymałem cię, abyś nie zgrzeszył przeciwko mnie, i&nbsp;nie dopuściłem, abyś jej dotknął.</p>
<p class="BibleIndent" id="BG-20_7"><sup>20.7</sup>&nbsp;Teraz więc zwróć żonę mężowi, bo on jest prorokiem i&nbsp;będzie się modlił za ciebie, a&nbsp;będziesz żył. Jeśli jej nie zwrócisz, wiedz, że na pewno umrzesz, ty i&nbsp;wszystko, co jest twoje.</p>
<p class="BibleIndent" id="BG-20_8"><sup>20.8</sup>&nbsp;Abimelek wstał zatem wcześnie rano, zwołał wszystkie swoje sługi i&nbsp;do ich uszu opowiedział wszystko. Gdy ci mężczyźni to usłyszeli, bardzo się przestraszyli.</p>
<p class="BibleIndent" id="BG-20_9"><sup>20.9</sup>&nbsp;Potem Abimelek wezwał Abrahama i&nbsp;powiedział mu: Co nam uczyniłeś? W&nbsp;czym zgrzeszyłem przeciwko tobie, że sprowadziłeś na mnie i&nbsp;na moje królestwo tak wielki grzech? Postąpiłeś ze mną tak, jak nie należy postępować.</p>
<p class="BibleIndent" id="BG-20_10"><sup>20.10</sup>&nbsp;Abimelek zapytał <i>jeszcze</i> Abrahama: Co widziałeś, że tak postąpiłeś?</p>
<p class="BibleIndent" id="BG-20_11"><sup>20.11</sup>&nbsp;Abraham odpowiedział: Bo myślałem –&nbsp;na pewno nie ma w&nbsp;tym miejscu bojaźni Bożej i&nbsp;zabiją mnie z&nbsp;powodu mojej żony.</p>
<p class="BibleIndent" id="BG-20_12"><sup>20.12</sup>&nbsp;Zresztą ona naprawdę <i>jest</i> moją siostrą, córką mego ojca, choć nie córką mojej matki. I&nbsp;została moją żoną.</p>
<p class="BibleIndent" id="BG-20_13"><sup>20.13</sup>&nbsp;Gdy więc Bóg wyprawił mnie na wędrówkę z&nbsp;domu mego ojca, powiedziałem do niej: Oto przysługa, jaką mi wyświadczysz –&nbsp;w każdym miejscu, do którego przyjdziemy, mów o&nbsp;mnie: <i>To</i> jest mój brat.</p>
<p class="BibleIndent" id="BG-20_14"><sup>20.14</sup>&nbsp;Wtedy Abimelek wziął owce i&nbsp;woły oraz służących i&nbsp;służące i&nbsp;dał Abrahamowi, i&nbsp;zwrócił mu jego żonę Sarę.</p>
<p class="BibleIndent" id="BG-20_15"><sup>20.15</sup>&nbsp;I Abimelek powiedział: Oto moja ziemia jest przed tobą. Zamieszkaj, gdzie ci się podoba.</p>
<p class="BibleIndent" id="BG-20_16"><sup>20.16</sup>&nbsp;A do Sary powiedział: Dałem twemu bratu tysiąc srebrników. Oto on <i>jest</i> zasłoną twoich oczu u&nbsp;wszystkich, którzy <i>są</i> z&nbsp;tobą, i&nbsp;u&nbsp;wszystkich innych. O&nbsp;tym <i>Sara</i> została pouczona.</p>
<p class="BibleIndent" id="BG-20_17"><sup>20.17</sup>&nbsp;Wtedy Abraham modlił się do Boga i&nbsp;Bóg uzdrowił Abimeleka, a&nbsp;także jego żonę i&nbsp;jego służące, i&nbsp;one rodziły.</p>
<p class="BibleIndent" id="BG-20_18"><sup>20.18</sup>&nbsp;PAN bowiem zamknął wszystkie łona domu Abimeleka z&nbsp;powodu Sary, żony Abrahama.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 21</a></h3>
<p class="BibleIndent" id="BG-21_1"><sup>21.1</sup>&nbsp;A PAN nawiedził Sarę, jak powiedział, i&nbsp;uczynił PAN Sarze, jak zapowiedział.</p>
<p class="BibleIndent" id="BG-21_2"><sup>21.2</sup>&nbsp;Sara poczęła bowiem i&nbsp;urodziła Abrahamowi syna w&nbsp;jego starości w&nbsp;tym czasie, który przepowiedział mu Bóg.</p>
<p class="BibleIndent" id="BG-21_3"><sup>21.3</sup>&nbsp;Abraham nadał swemu synowi, który mu się urodził, którego mu urodziła Sara, imię Izaak.</p>
<p class="BibleIndent" id="BG-21_4"><sup>21.4</sup>&nbsp;I Abraham obrzezał swego syna Izaaka, gdy ten miał osiem dni, jak Bóg mu rozkazał.</p>
<p class="BibleIndent" id="BG-21_5"><sup>21.5</sup>&nbsp;A Abraham miał sto lat, gdy mu się urodził jego syn Izaak.</p>
<p class="BibleIndent" id="BG-21_6"><sup>21.6</sup>&nbsp;Wtedy Sara powiedziała: Bóg dał mi powód do śmiechu; ktokolwiek <i>o</i> <i>tym</i> usłyszy, będzie się śmiał ze mną.</p>
<p class="BibleIndent" id="BG-21_7"><sup>21.7</sup>&nbsp;I dodała: Kto by powiedział Abrahamowi, że Sara będzie karmiła piersią dzieci? Gdyż urodziłam mu syna w&nbsp;jego starości.</p>
<p class="BibleIndent" id="BG-21_8"><sup>21.8</sup>&nbsp;Dziecko rosło i&nbsp;zostało odstawione od piersi. I&nbsp;Abraham wyprawił wielką ucztę w&nbsp;dniu odstawienia Izaaka.</p>
<p class="BibleIndent" id="BG-21_9"><sup>21.9</sup>&nbsp;Gdy Sara zobaczyła syna Egipcjanki Hagar, którego ta urodziła Abrahamowi, szydzącego;</p>
<p class="BibleIndent" id="BG-21_10"><sup>21.10</sup>&nbsp;Powiedziała do Abrahama: Wyrzuć tę niewolnicę i&nbsp;jej syna, bo syn tej niewolnicy nie będzie dziedziczyć z&nbsp;moim synem Izaakiem.</p>
<p class="BibleIndent" id="BG-21_11"><sup>21.11</sup>&nbsp;Słowa te wydały się Abrahamowi bardzo przykre ze względu na jego syna.</p>
<p class="BibleIndent" id="BG-21_12"><sup>21.12</sup>&nbsp;Wtedy Bóg powiedział do Abrahama: Niech ci nie będzie przykro z&nbsp;powodu chłopca i&nbsp;twojej niewolnicy. Posłuchaj wszystkiego, co Sara mówi do ciebie, bo w&nbsp;Izaaku będzie nazwane twoje potomstwo.</p>
<p class="BibleIndent" id="BG-21_13"><sup>21.13</sup>&nbsp;Syna zaś <i>tej</i> niewolnicy również uczynię narodem, bo jest on twoim potomstwem.</p>
<p class="BibleIndent" id="BG-21_14"><sup>21.14</sup>&nbsp;Abraham wstał więc wcześnie rano, wziął chleb i&nbsp;bukłak wody i&nbsp;dał Hagar, wkładając jej to na ramię, oraz <i>wziął</i> dziecko i&nbsp;odprawił ją. Ona zaś odeszła i&nbsp;błąkała się po pustyni Beer-Szeby.</p>
<p class="BibleIndent" id="BG-21_15"><sup>21.15</sup>&nbsp;A gdy skończyła się woda w&nbsp;bukłaku, porzuciła dziecko pod jednym z&nbsp;krzewów.</p>
<p class="BibleIndent" id="BG-21_16"><sup>21.16</sup>&nbsp;Potem odeszła i&nbsp;usiadła naprzeciw niego w&nbsp;odległości strzału z&nbsp;łuku. Mówiła bowiem: Nie będę patrzyła na śmierć dziecka. Usiadła więc naprzeciw niego i&nbsp;zaczęła głośno płakać.</p>
<p class="BibleIndent" id="BG-21_17"><sup>21.17</sup>&nbsp;I Bóg usłyszał głos chłopca, i&nbsp;Anioł Boga zawołał na Hagar z&nbsp;nieba: Co ci jest, Hagar? Nie bój się, bo Bóg usłyszał głos chłopca <i>tam</i>, gdzie jest.</p>
<p class="BibleIndent" id="BG-21_18"><sup>21.18</sup>&nbsp;Wstań, podnieś chłopca i&nbsp;weź go za rękę, bo uczynię go wielkim narodem.</p>
<p class="BibleIndent" id="BG-21_19"><sup>21.19</sup>&nbsp;Wtedy Bóg otworzył jej oczy i&nbsp;zobaczyła studnię z&nbsp;wodą. Poszła więc, napełniła bukłak wodą i&nbsp;dała chłopcu pić.</p>
<p class="BibleIndent" id="BG-21_20"><sup>21.20</sup>&nbsp;I Bóg był z&nbsp;chłopcem. Urósł i&nbsp;mieszkał na pustyni, i&nbsp;stał się łucznikiem.</p>
<p class="BibleIndent" id="BG-21_21"><sup>21.21</sup>&nbsp;A mieszkał na pustyni Paran. I&nbsp;jego matka wzięła dla niego żonę z&nbsp;ziemi Egiptu.</p>
<p class="BibleIndent" id="BG-21_22"><sup>21.22</sup>&nbsp;W tym czasie Abimelek wraz z&nbsp;dowódcą swego wojska Pikolem powiedział do Abrahama: Bóg jest z&nbsp;tobą we wszystkim, co czynisz.</p>
<p class="BibleIndent" id="BG-21_23"><sup>21.23</sup>&nbsp;Teraz <i>więc</i> przysięgnij mi tu na Boga, że nie postąpisz zdradliwie wobec mnie ani mego syna, ani mego wnuka. <i>Ale</i> według miłosierdzia, które ci okazałem, postąpisz ze mną i&nbsp;z&nbsp;ziemią, w&nbsp;której jesteś przybyszem.</p>
<p class="BibleIndent" id="BG-21_24"><sup>21.24</sup>&nbsp;Abraham odpowiedział: Przysięgam.</p>
<p class="BibleIndent" id="BG-21_25"><sup>21.25</sup>&nbsp;I Abraham poskarżył się Abimelekowi z&nbsp;powodu studni z&nbsp;wodą, którą mu przemocą zabrali słudzy Abimeleka.</p>
<p class="BibleIndent" id="BG-21_26"><sup>21.26</sup>&nbsp;Abimelek powiedział: Nie wiem, kto to uczynił. Ani nie powiedziałeś mi o&nbsp;tym, ani nie słyszałem o&nbsp;tym aż dopiero dziś.</p>
<p class="BibleIndent" id="BG-21_27"><sup>21.27</sup>&nbsp;Abraham wziął więc owce i&nbsp;woły i&nbsp;dał je Abimelekowi, i&nbsp;obaj zawarli przymierze.</p>
<p class="BibleIndent" id="BG-21_28"><sup>21.28</sup>&nbsp;I Abraham wydzielił z&nbsp;trzody siedmioro jagniąt.</p>
<p class="BibleIndent" id="BG-21_29"><sup>21.29</sup>&nbsp;Abimelek zapytał Abrahama: Po co te siedmioro jagniąt, które postawiłeś osobno?</p>
<p class="BibleIndent" id="BG-21_30"><sup>21.30</sup>&nbsp;A <i>on</i> odpowiedział: Te siedem owiec weźmiesz z&nbsp;moich rąk, aby były świadectwem, że wykopałem tę studnię.</p>
<p class="BibleIndent" id="BG-21_31"><sup>21.31</sup>&nbsp;Dlatego nazwano to miejsce Beer-Szeba, bo tam obaj sobie przysięgli.</p>
<p class="BibleIndent" id="BG-21_32"><sup>21.32</sup>&nbsp;Tak zawarli przymierze w&nbsp;Beer-Szebie. Potem Abimelek i&nbsp;Pikol, dowódca jego wojska, wstali i&nbsp;wrócili do ziemi Filistynów.</p>
<p class="BibleIndent" id="BG-21_33"><sup>21.33</sup>&nbsp;<i>Abraham</i> zaś zasadził drzewa w&nbsp;Beer-Szebie i&nbsp;wzywał tam imienia PANA, Boga wiecznego.</p>
<p class="BibleIndent" id="BG-21_34"><sup>21.34</sup>&nbsp;I Abraham gościł w&nbsp;ziemi Filistynów przez wiele dni.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 22</a></h3>
<p class="BibleIndent" id="BG-22_1"><sup>22.1</sup>&nbsp;Po tych wydarzeniach Bóg wystawił Abrahama na próbę i&nbsp;powiedział do niego: Abrahamie! A&nbsp;on odpowiedział: Oto jestem.</p>
<p class="BibleIndent" id="BG-22_2"><sup>22.2</sup>&nbsp;I <i>Bóg</i> powiedział: Weź teraz swego syna, twego jedynego, którego miłujesz, Izaaka, idź do ziemi Moria i&nbsp;tam złóż go na ofiarę całopalną na jednej górze, o&nbsp;której ci powiem.</p>
<p class="BibleIndent" id="BG-22_3"><sup>22.3</sup>&nbsp;Abraham wstał więc wcześnie rano, osiodłał swego osła i&nbsp;wziął ze sobą dwóch służących i&nbsp;swego syna Izaaka, narąbał drew na ofiarę całopalną, wstał i&nbsp;poszedł na miejsce, o&nbsp;którym mu Bóg powiedział.</p>
<p class="BibleIndent" id="BG-22_4"><sup>22.4</sup>&nbsp;A trzeciego dnia Abraham podniósł swe oczy i&nbsp;zobaczył z&nbsp;daleka to miejsce.</p>
<p class="BibleIndent" id="BG-22_5"><sup>22.5</sup>&nbsp;Wtedy Abraham powiedział do swoich służących: Zostańcie tu z&nbsp;osłem, a&nbsp;ja i&nbsp;chłopiec pójdziemy tam, oddamy cześć <i>Bogu</i> i&nbsp;wrócimy do was.</p>
<p class="BibleIndent" id="BG-22_6"><sup>22.6</sup>&nbsp;Wziął więc Abraham drwa na ofiarę całopalną i&nbsp;włożył je na swego syna Izaaka, <i>a</i> <i>sam</i> wziął do ręki ogień i&nbsp;nóż i&nbsp;poszli obaj razem.</p>
<p class="BibleIndent" id="BG-22_7"><sup>22.7</sup>&nbsp;I Izaak powiedział do swego ojca Abrahama: Mój ojcze! A&nbsp;<i>on</i> odpowiedział: Oto jestem, mój synu. I&nbsp;<i>Izaak</i> zapytał: Oto ogień i&nbsp;drwa, a&nbsp;gdzie jest baranek na ofiarę całopalną?</p>
<p class="BibleIndent" id="BG-22_8"><sup>22.8</sup>&nbsp;Abraham odpowiedział: Bóg sobie upatrzy baranka na ofiarę całopalną, mój synu. I&nbsp;szli obaj razem.</p>
<p class="BibleIndent" id="BG-22_9"><sup>22.9</sup>&nbsp;A gdy przyszli na miejsce, o&nbsp;którym mu Bóg powiedział, Abraham zbudował tam ołtarz, ułożył na nim drwa, związał swego syna Izaaka i&nbsp;położył go na ołtarzu na drwach.</p>
<p class="BibleIndent" id="BG-22_10"><sup>22.10</sup>&nbsp;Potem Abraham wyciągnął rękę i&nbsp;wziął nóż, aby zabić swego syna.</p>
<p class="BibleIndent" id="BG-22_11"><sup>22.11</sup>&nbsp;Lecz Anioł PANA zawołał do niego z&nbsp;nieba: Abrahamie, Abrahamie! A&nbsp;<i>on</i> odpowiedział: Oto jestem.</p>
<p class="BibleIndent" id="BG-22_12"><sup>22.12</sup>&nbsp;<i>Anioł</i> powiedział: Nie podnoś ręki na chłopca i&nbsp;nic mu nie czyń, bo teraz wiem, że boisz się Boga i&nbsp;nie odmówiłeś mi swego jedynego syna.</p>
<p class="BibleIndent" id="BG-22_13"><sup>22.13</sup>&nbsp;A Abraham podniósł swe oczy i&nbsp;spojrzał, a&nbsp;oto za nim baran zaplątał się rogami w&nbsp;zaroślach. Abraham poszedł więc i&nbsp;wziął barana, i&nbsp;złożył go na ofiarę całopalną zamiast swego syna.</p>
<p class="BibleIndent" id="BG-22_14"><sup>22.14</sup>&nbsp;I Abraham nadał temu miejscu nazwę: PAN upatrzy. Dlatego po dziś dzień mówią: Na górze PANA będzie upatrzony.</p>
<p class="BibleIndent" id="BG-22_15"><sup>22.15</sup>&nbsp;Wtedy Anioł PANA ponownie zawołał z&nbsp;nieba na Abrahama:</p>
<p class="BibleIndent" id="BG-22_16"><sup>22.16</sup>&nbsp;Przysiągłem na siebie samego, mówi PAN: Ponieważ to uczyniłeś i&nbsp;nie odmówiłeś mi swego syna, twego jedynego;</p>
<p class="BibleIndent" id="BG-22_17"><sup>22.17</sup>&nbsp;Błogosławiąc, będę ci błogosławić, a&nbsp;rozmnażając, rozmnożę twoje potomstwo jak gwiazdy na niebie i&nbsp;jak piasek na brzegu morza; a&nbsp;twoje potomstwo odziedziczy bramy swoich nieprzyjaciół.</p>
<p class="BibleIndent" id="BG-22_18"><sup>22.18</sup>&nbsp;I w&nbsp;twoim potomstwie będą błogosławione wszystkie narody ziemi, dlatego że posłuchałeś mojego głosu.</p>
<p class="BibleIndent" id="BG-22_19"><sup>22.19</sup>&nbsp;Abraham wrócił więc do swoich służących i&nbsp;wstali, i&nbsp;wspólnie udali się do Beer-Szeby. Abraham bowiem mieszkał w&nbsp;Beer-Szebie.</p>
<p class="BibleIndent" id="BG-22_20"><sup>22.20</sup>&nbsp;Po tych wydarzeniach doniesiono Abrahamowi: Oto Milka również urodziła dzieci twemu bratu Nachorowi;</p>
<p class="BibleIndent" id="BG-22_21"><sup>22.21</sup>&nbsp;Usa, jego pierworodnego, Buza, jego brata, i&nbsp;Kemuela, ojca Arama;</p>
<p class="BibleIndent" id="BG-22_22"><sup>22.22</sup>&nbsp;I Keseda, Chazo, Pildasza, Jidlafa i&nbsp;Betuela.</p>
<p class="BibleIndent" id="BG-22_23"><sup>22.23</sup>&nbsp;Betuel zaś spłodził Rebekę. Tych ośmiu urodziła Milka Nachorowi, bratu Abrahama.</p>
<p class="BibleIndent" id="BG-22_24"><sup>22.24</sup>&nbsp;A jego nałożnica, której imię było Reuma, urodziła też Tebacha, Gachama, Tachasza i&nbsp;Maakę.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 23</a></h3>
<p class="BibleIndent" id="BG-23_1"><sup>23.1</sup>&nbsp;A Sara dożyła stu dwudziestu siedmiu lat. <i>Tyle</i> <i>było</i> lat życia Sary.</p>
<p class="BibleIndent" id="BG-23_2"><sup>23.2</sup>&nbsp;Sara umarła w&nbsp;mieście Kiriat-Arba, czyli w&nbsp;Hebronie, w&nbsp;ziemi Kanaan. I&nbsp;Abraham przyszedł, aby odbyć żałobę po Sarze i&nbsp;opłakiwać ją.</p>
<p class="BibleIndent" id="BG-23_3"><sup>23.3</sup>&nbsp;Potem Abraham wstał od swej zmarłej i&nbsp;powiedział do synów Cheta:</p>
<p class="BibleIndent" id="BG-23_4"><sup>23.4</sup>&nbsp;Jestem wśród was przybyszem i&nbsp;przychodniem. Dajcie mi na własność grób między wami, abym pogrzebał moją zmarłą sprzed mojego oblicza.</p>
<p class="BibleIndent" id="BG-23_5"><sup>23.5</sup>&nbsp;Synowie Cheta odpowiedzieli Abrahamowi:</p>
<p class="BibleIndent" id="BG-23_6"><sup>23.6</sup>&nbsp;Słuchaj nas, mój panie: <i>Jesteś</i> księciem Boga wśród nas. Pochowaj swoją zmarłą w&nbsp;naszych najlepszych grobach. Nikt z&nbsp;nas nie odmówi ci swego grobu, abyś pochował swoją zmarłą.</p>
<p class="BibleIndent" id="BG-23_7"><sup>23.7</sup>&nbsp;Wtedy Abraham wstał, pokłonił się ludowi tej ziemi, czyli synom Cheta;</p>
<p class="BibleIndent" id="BG-23_8"><sup>23.8</sup>&nbsp;I powiedział do nich: Jeśli zgadzacie się, abym pochował moją zmarłą sprzed mojego oblicza, posłuchajcie mnie i&nbsp;wstawcie się za mną do Efrona, syna Sochara;</p>
<p class="BibleIndent" id="BG-23_9"><sup>23.9</sup>&nbsp;Aby mi ustąpił swą jaskinię Makpela, która znajduje się na końcu jego pola. Niech mi ją odda za odpowiednią cenę jako grób na własność wśród was.</p>
<p class="BibleIndent" id="BG-23_10"><sup>23.10</sup>&nbsp;A Efron siedział wśród synów Cheta. Odpowiedział więc Efron Chetyta Abrahamowi w&nbsp;obecności synów Cheta i&nbsp;wszystkich, którzy wchodzili w&nbsp;bramę jego miasta:</p>
<p class="BibleIndent" id="BG-23_11"><sup>23.11</sup>&nbsp;Nie, panie mój, posłuchaj mnie. Daję ci to pole i&nbsp;jaskinię, która na nim <i>jest</i>. Daję ją tobie w&nbsp;obecności synów mego ludu. Pochowaj swoją zmarłą.</p>
<p class="BibleIndent" id="BG-23_12"><sup>23.12</sup>&nbsp;Wtedy Abraham pokłonił się przed ludem tej ziemi;</p>
<p class="BibleIndent" id="BG-23_13"><sup>23.13</sup>&nbsp;I powiedział do Efrona w&nbsp;obecności ludu tej ziemi: Raczej jeśli <i>się</i> <i>da</i>, proszę, posłuchaj mnie. Dam ci pieniądze za pole, weź <i>je</i> ode mnie, a&nbsp;pochowam tam moją zmarłą.</p>
<p class="BibleIndent" id="BG-23_14"><sup>23.14</sup>&nbsp;Efron odpowiedział Abrahamowi:</p>
<p class="BibleIndent" id="BG-23_15"><sup>23.15</sup>&nbsp;Mój panie, posłuchaj mnie. Ta ziemia jest warta czterysta syklów srebra, ale cóż to jest między mną a&nbsp;tobą? Pochowaj swoją zmarłą.</p>
<p class="BibleIndent" id="BG-23_16"><sup>23.16</sup>&nbsp;I Abraham wysłuchał Efrona. Odważył więc Abraham Efronowi srebro, które ten wymienił w&nbsp;obecności synów Cheta: czterysta syklów srebra, jakie były w&nbsp;obiegu u&nbsp;kupców.</p>
<p class="BibleIndent" id="BG-23_17"><sup>23.17</sup>&nbsp;Tak więc pole Efrona, które <i>jest</i> w&nbsp;Makpelu naprzeciw Mamre, pole i&nbsp;jaskinia, która na nim <i>jest</i>, i&nbsp;wszystkie drzewa, które <i>były</i> na polu i&nbsp;wkoło na wszystkich jego granicach, przeszły;</p>
<p class="BibleIndent" id="BG-23_18"><sup>23.18</sup>&nbsp;Na własność Abrahama w&nbsp;obecności synów Cheta i&nbsp;wszystkich, którzy wchodzili w&nbsp;bramę tego miasta.</p>
<p class="BibleIndent" id="BG-23_19"><sup>23.19</sup>&nbsp;Potem Abraham pochował swoją żonę Sarę w&nbsp;jaskini pola w&nbsp;Makpelu naprzeciwko Mamre, czyli Hebronie, w&nbsp;ziemi Kanaan.</p>
<p class="BibleIndent" id="BG-23_20"><sup>23.20</sup>&nbsp;I zostały oddane Abrahamowi pole i&nbsp;jaskinia, która <i>była</i> na nim, jako grób na własność, przez synów Cheta.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 24</a></h3>
<p class="BibleIndent" id="BG-24_1"><sup>24.1</sup>&nbsp;A Abraham był stary, w&nbsp;podeszłym wieku, a&nbsp;PAN błogosławił mu we wszystkim.</p>
<p class="BibleIndent" id="BG-24_2"><sup>24.2</sup>&nbsp;I Abraham powiedział do swego starszego sługi w&nbsp;swym domu, który zarządzał wszystkim, co miał: Połóż, proszę, swą rękę pod moje biodro;</p>
<p class="BibleIndent" id="BG-24_3"><sup>24.3</sup>&nbsp;I przysięgnij mi na PANA, Boga nieba i&nbsp;Boga ziemi, że nie weźmiesz dla mego syna żony z&nbsp;córek Kananejczyków, wśród których mieszkam;</p>
<p class="BibleIndent" id="BG-24_4"><sup>24.4</sup>&nbsp;Ale pójdziesz do mojej ziemi i&nbsp;do mojej rodziny i&nbsp;<i>stamtąd</i> weźmiesz żonę dla mego syna Izaaka.</p>
<p class="BibleIndent" id="BG-24_5"><sup>24.5</sup>&nbsp;Sługa mu odpowiedział: A&nbsp;jeśli kobieta nie zechce pójść ze mną do tej ziemi, czy wtedy mam zaprowadzić twego syna do ziemi, z&nbsp;której wyszedłeś?</p>
<p class="BibleIndent" id="BG-24_6"><sup>24.6</sup>&nbsp;Abraham mu odpowiedział: Strzeż się, abyś tam nie zaprowadził mego syna.</p>
<p class="BibleIndent" id="BG-24_7"><sup>24.7</sup>&nbsp;PAN Bóg nieba, który mnie wziął z&nbsp;domu mego ojca i&nbsp;z&nbsp;ziemi mojej rodziny i&nbsp;który mówił ze mną, i&nbsp;przysiągł mi: Twemu potomstwu dam tę ziemię; on pośle przed tobą swego anioła i&nbsp;weźmiesz stamtąd żonę dla mego syna.</p>
<p class="BibleIndent" id="BG-24_8"><sup>24.8</sup>&nbsp;A jeśli ta kobieta nie zechce pójść z&nbsp;tobą, będziesz zwolniony z&nbsp;mojej przysięgi. Tylko nie prowadź tam mego syna.</p>
<p class="BibleIndent" id="BG-24_9"><sup>24.9</sup>&nbsp;Wtedy sługa podłożył rękę pod biodro swego pana Abrahama i&nbsp;przysiągł mu to.</p>
<p class="BibleIndent" id="BG-24_10"><sup>24.10</sup>&nbsp;Potem ów sługa wziął dziesięć wielbłądów z&nbsp;wielbłądów swego pana i&nbsp;poszedł –&nbsp;bo <i>miał</i> w&nbsp;swych rękach wszystkie dobra swego pana. Wstał i&nbsp;udał się do Aram-Naharaim, do miasta Nachora.</p>
<p class="BibleIndent" id="BG-24_11"><sup>24.11</sup>&nbsp;I dał wielbłądom odpocząć przy studni poza miastem w&nbsp;wieczornej porze, <i>w</i> <i>tym</i> czasie, kiedy kobiety zwykły wychodzić czerpać wodę.</p>
<p class="BibleIndent" id="BG-24_12"><sup>24.12</sup>&nbsp;I powiedział: PANIE, Boże mego pana Abrahama, daj mi, proszę, pomyślne spotkanie i&nbsp;okaż łaskę mojemu panu Abrahamowi.</p>
<p class="BibleIndent" id="BG-24_13"><sup>24.13</sup>&nbsp;Oto stoję przy studni, a&nbsp;córki mieszkańców tego miasta wyjdą czerpać wodę;</p>
<p class="BibleIndent" id="BG-24_14"><sup>24.14</sup>&nbsp;Niech dziewczyna, której powiem: Przechyl, proszę, twój dzban, abym mógł się napić, a&nbsp;ona odpowie: Pij i&nbsp;napoję także twoje wielbłądy –&nbsp;<i>będzie</i> <i>tą</i>, którą przeznaczyłeś dla twego sługi Izaaka; a&nbsp;po tym poznam, że okazałeś łaskę mojemu panu.</p>
<p class="BibleIndent" id="BG-24_15"><sup>24.15</sup>&nbsp;I zanim przestał mówić, oto wyszła Rebeka, która się urodziła Betuelowi, synowi Milki, żony Nachora, brata Abrahama, z&nbsp;dzbanem na ramieniu.</p>
<p class="BibleIndent" id="BG-24_16"><sup>24.16</sup>&nbsp;Była ona bardzo piękną dziewczyną, dziewicą, z&nbsp;którą nie obcował żaden mężczyzna. Zeszła do studni, napełniła swój dzban i&nbsp;wracała.</p>
<p class="BibleIndent" id="BG-24_17"><sup>24.17</sup>&nbsp;Wtedy ów sługa wybiegł do niej i&nbsp;powiedział: Proszę, pozwól mi się napić trochę wody z&nbsp;twego dzbana.</p>
<p class="BibleIndent" id="BG-24_18"><sup>24.18</sup>&nbsp;A <i>ona</i> odpowiedziała: Pij, panie mój. I&nbsp;szybko pochyliła swój dzban na swoją rękę, i&nbsp;dała mu pić.</p>
<p class="BibleIndent" id="BG-24_19"><sup>24.19</sup>&nbsp;A gdy dała mu się napić, powiedziała: Naczerpię <i>wody</i> także dla twoich wielbłądów, aby napiły się do woli.</p>
<p class="BibleIndent" id="BG-24_20"><sup>24.20</sup>&nbsp;Wylała prędko <i>wodę</i> ze swego dzbana w&nbsp;koryto i&nbsp;pobiegła znowu do studni czerpać <i>wodę</i>, i&nbsp;naczerpała dla wszystkich jego wielbłądów.</p>
<p class="BibleIndent" id="BG-24_21"><sup>24.21</sup>&nbsp;A ów mężczyzna zdumiewał się nią, zastanawiając się w&nbsp;milczeniu, czy PAN poszczęścił jego podróży, czy nie.</p>
<p class="BibleIndent" id="BG-24_22"><sup>24.22</sup>&nbsp;Gdy więc wielbłądy się napiły, ów mężczyzna wyjął <i>i</i> <i>dał</i> na jej ręce złoty kolczyk ważący pół sykla i&nbsp;dwie bransolety ważące dziesięć syklów złota.</p>
<p class="BibleIndent" id="BG-24_23"><sup>24.23</sup>&nbsp;I zapytał: Czyją jesteś córką? Powiedz mi, proszę. Czy jest w&nbsp;domu twego ojca miejsce <i>dla</i> nas na nocleg?</p>
<p class="BibleIndent" id="BG-24_24"><sup>24.24</sup>&nbsp;A ona mu odpowiedziała: Jestem córką Betuela, syna Milki, którego urodziła Nachorowi.</p>
<p class="BibleIndent" id="BG-24_25"><sup>24.25</sup>&nbsp;Po czym dodała: Jest u&nbsp;nas dosyć słomy i&nbsp;paszy oraz miejsce na nocleg.</p>
<p class="BibleIndent" id="BG-24_26"><sup>24.26</sup>&nbsp;I ów mężczyzna uklęknął i&nbsp;oddał pokłon PANU;</p>
<p class="BibleIndent" id="BG-24_27"><sup>24.27</sup>&nbsp;I powiedział: Błogosławiony PAN, Bóg mego pana Abrahama, który nie oddalił swego miłosierdzia i&nbsp;swojej prawdy od mego pana, <i>bo</i> gdy byłem w&nbsp;drodze, PAN przyprowadził mnie do domu braci mego pana.</p>
<p class="BibleIndent" id="BG-24_28"><sup>24.28</sup>&nbsp;I dziewczyna pobiegła, i&nbsp;w&nbsp;domu swej matki oznajmiła, co się stało.</p>
<p class="BibleIndent" id="BG-24_29"><sup>24.29</sup>&nbsp;A Rebeka miała brata imieniem Laban. I&nbsp;Laban wybiegł do tego człowieka, do studni.</p>
<p class="BibleIndent" id="BG-24_30"><sup>24.30</sup>&nbsp;Gdy zobaczył kolczyk i&nbsp;bransolety na rękach swej siostry i&nbsp;usłyszał słowa swej siostry Rebeki: Tak mówił do mnie ten człowiek, podszedł do tego człowieka, a&nbsp;oto on stał przy wielbłądach u&nbsp;studni.</p>
<p class="BibleIndent" id="BG-24_31"><sup>24.31</sup>&nbsp;I powiedział <i>do</i> <i>niego</i>: Wejdź, błogosławiony przez PANA. Czemu stoisz na dworze? Przygotowałem już dom i&nbsp;miejsce dla wielbłądów.</p>
<p class="BibleIndent" id="BG-24_32"><sup>24.32</sup>&nbsp;Wszedł więc ów człowiek do domu. I&nbsp;<i>Laban</i> rozsiodłał wielbłądy, i&nbsp;dał słomy i&nbsp;paszy wielbłądom, i&nbsp;wody do umycia jego nóg oraz nóg tych mężczyzn, którzy z&nbsp;nim byli.</p>
<p class="BibleIndent" id="BG-24_33"><sup>24.33</sup>&nbsp;I położył przed nim jedzenie, aby jadł, ale on powiedział: Nie będę jadł, dopóki nie przedstawię swojej sprawy. Laban powiedział: Mów.</p>
<p class="BibleIndent" id="BG-24_34"><sup>24.34</sup>&nbsp;I powiedział: Jestem sługą Abrahama.</p>
<p class="BibleIndent" id="BG-24_35"><sup>24.35</sup>&nbsp;PAN pobłogosławił bardzo mego pana i&nbsp;stał się on zamożny. Dał mu bowiem owce i&nbsp;woły, srebra i&nbsp;złota, służących i&nbsp;służące, wielbłądy i&nbsp;osły.</p>
<p class="BibleIndent" id="BG-24_36"><sup>24.36</sup>&nbsp;A Sara, żona mego pana, urodziła memu panu w&nbsp;jego starości syna, któremu dał wszystko, co ma.</p>
<p class="BibleIndent" id="BG-24_37"><sup>24.37</sup>&nbsp;I mój pan kazał mi przysiąc, mówiąc: Nie weźmiesz dla mego syna żony z&nbsp;córek Kananejczyków, w&nbsp;których ziemi mieszkam;</p>
<p class="BibleIndent" id="BG-24_38"><sup>24.38</sup>&nbsp;Ale pójdziesz do domu mego ojca i&nbsp;do moich krewnych i&nbsp;<i>stamtąd</i> weźmiesz żonę dla mojego syna.</p>
<p class="BibleIndent" id="BG-24_39"><sup>24.39</sup>&nbsp;I zapytałem mego pana: A&nbsp;jeśli ta kobieta nie zechce pójść ze mną?</p>
<p class="BibleIndent" id="BG-24_40"><sup>24.40</sup>&nbsp;Odpowiedział mi: PAN, przed którym chodzę, pośle swego anioła z&nbsp;tobą i&nbsp;poszczęści twojej drodze; i&nbsp;weźmiesz dla mego syna żonę spośród moich krewnych i&nbsp;z&nbsp;domu mego ojca.</p>
<p class="BibleIndent" id="BG-24_41"><sup>24.41</sup>&nbsp;Będziesz jednak zwolniony z&nbsp;mojej przysięgi, jeśli przyjdziesz do moich krewnych, a&nbsp;oni ci jej nie dadzą. Wtedy będziesz wolny od mojej przysięgi.</p>
<p class="BibleIndent" id="BG-24_42"><sup>24.42</sup>&nbsp;Przyszedłem więc dziś do studni i&nbsp;powiedziałem: PANIE, Boże mego pana Abrahama, jeśli teraz chcesz poszczęścić mojej podróży, którą odbywam;</p>
<p class="BibleIndent" id="BG-24_43"><sup>24.43</sup>&nbsp;Oto stoję przy studni wody. Niech panna, która wyjdzie czerpać wodę, a&nbsp;której powiem: Daj mi, proszę, napić się trochę wody z&nbsp;twego dzbana;</p>
<p class="BibleIndent" id="BG-24_44"><sup>24.44</sup>&nbsp;A ona odpowie mi: I&nbsp;ty pij, naczerpię też dla twoich wielbłądów –&nbsp;<i>niech</i> ona <i>będzie</i> żoną, którą przeznaczył PAN dla syna mego pana.</p>
<p class="BibleIndent" id="BG-24_45"><sup>24.45</sup>&nbsp;Zanim przestałem mówić w&nbsp;swym sercu, oto przyszła Rebeka, niosąc swój dzban na ramieniu, i&nbsp;zeszła do studni, i&nbsp;czerpała. Powiedziałem do niej: Proszę, daj mi pić.</p>
<p class="BibleIndent" id="BG-24_46"><sup>24.46</sup>&nbsp;A ona szybko zdjęła swój dzban i&nbsp;powiedziała: Pij, a&nbsp;twoje wielbłądy też napoję. Piłem więc, a&nbsp;<i>ona</i> napoiła też wielbłądy.</p>
<p class="BibleIndent" id="BG-24_47"><sup>24.47</sup>&nbsp;I zapytałem ją: Czyją jesteś córką? Odpowiedziała: <i>Jestem</i> córką Betuela, syna Nachora, którego urodziła mu Milka. Wtedy włożyłem kolczyk na jej twarz i&nbsp;bransolety na jej ręce.</p>
<p class="BibleIndent" id="BG-24_48"><sup>24.48</sup>&nbsp;Potem uklęknąłem i&nbsp;oddałem pokłon PANU, i&nbsp;błogosławiłem PANA, Boga mego pana Abrahama, który mnie prowadził właściwą drogą, abym wziął córkę brata mego pana dla jego syna.</p>
<p class="BibleIndent" id="BG-24_49"><sup>24.49</sup>&nbsp;Teraz więc, jeśli chcecie postąpić życzliwie i&nbsp;właściwie wobec mojego pana, powiedzcie mi. A&nbsp;jeśli nie, to też mi powiedzcie, żebym zwrócił się w&nbsp;prawo lub w&nbsp;lewo.</p>
<p class="BibleIndent" id="BG-24_50"><sup>24.50</sup>&nbsp;Wtedy Laban i&nbsp;Betuel odpowiedzieli: Ta sprawa pochodzi od PANA. My nie możemy ci powiedzieć ani dobrze, ani źle.</p>
<p class="BibleIndent" id="BG-24_51"><sup>24.51</sup>&nbsp;Oto przed tobą Rebeka, weź <i>ją</i> i&nbsp;idź, niech będzie żoną syna twego pana, jak powiedział PAN.</p>
<p class="BibleIndent" id="BG-24_52"><sup>24.52</sup>&nbsp;Gdy sługa Abrahama usłyszał ich słowa, <i>uklęknął</i> na ziemi i&nbsp;oddał pokłon PANU.</p>
<p class="BibleIndent" id="BG-24_53"><sup>24.53</sup>&nbsp;Następnie ów sługa wyjął srebrne i&nbsp;złote klejnoty, i&nbsp;szaty i&nbsp;oddał je Rebece. Dał też kosztowności jej bratu i&nbsp;matce.</p>
<p class="BibleIndent" id="BG-24_54"><sup>24.54</sup>&nbsp;Potem jedli i&nbsp;pili, on i&nbsp;mężczyźni, którzy z&nbsp;nim byli, i&nbsp;zostali tam na noc. A&nbsp;gdy wstali rano, on powiedział: Odprawcie mnie do mego pana.</p>
<p class="BibleIndent" id="BG-24_55"><sup>24.55</sup>&nbsp;Jej brat i&nbsp;matka powiedzieli: Niech dziewczyna zostanie z&nbsp;nami chociaż dziesięć dni, a&nbsp;potem pójdzie.</p>
<p class="BibleIndent" id="BG-24_56"><sup>24.56</sup>&nbsp;A <i>on</i> powiedział do nich: Nie zatrzymujcie mnie, skoro PAN poszczęścił mojej drodze; odprawcie mnie, abym jechał do mego pana.</p>
<p class="BibleIndent" id="BG-24_57"><sup>24.57</sup>&nbsp;Odpowiedzieli: Zawołajmy dziewczynę i&nbsp;spytajmy, co na to powie.</p>
<p class="BibleIndent" id="BG-24_58"><sup>24.58</sup>&nbsp;Zawołali więc Rebekę i&nbsp;zapytali ją: Czy chcesz jechać z&nbsp;tym człowiekiem? A&nbsp;ona odpowiedziała: Pojadę.</p>
<p class="BibleIndent" id="BG-24_59"><sup>24.59</sup>&nbsp;Wtedy wyprawili swoją siostrę Rebekę, jej mamkę, sługę Abrahama i&nbsp;jego ludzi.</p>
<p class="BibleIndent" id="BG-24_60"><sup>24.60</sup>&nbsp;I błogosławili Rebece, mówiąc jej: Jesteś naszą siostrą, rozmnóż się w&nbsp;tysiąc tysięcy, a&nbsp;twoje potomstwo niech posiądzie bramy swych nieprzyjaciół.</p>
<p class="BibleIndent" id="BG-24_61"><sup>24.61</sup>&nbsp;Potem Rebeka ze swymi służącymi wstała i&nbsp;wsiadła na wielbłądy, i&nbsp;jechały za tym mężczyzną. Sługa ów wziął Rebekę i&nbsp;odjechał.</p>
<p class="BibleIndent" id="BG-24_62"><sup>24.62</sup>&nbsp;A Izaak właśnie wracał od studni Lachaj-Roj, bo mieszkał w&nbsp;ziemi południowej.</p>
<p class="BibleIndent" id="BG-24_63"><sup>24.63</sup>&nbsp;I wyszedł Izaak na pole pod wieczór, aby rozmyślać. Gdy podniósł swe oczy, zobaczył zbliżające się wielbłądy.</p>
<p class="BibleIndent" id="BG-24_64"><sup>24.64</sup>&nbsp;Rebeka też podniosła swe oczy i&nbsp;zobaczyła Izaaka, i&nbsp;zsiadła z&nbsp;wielbłąda;</p>
<p class="BibleIndent" id="BG-24_65"><sup>24.65</sup>&nbsp;Bo zapytała sługę: Kim jest ten mężczyzna, który idzie do nas przez pole? I&nbsp;sługa odpowiedział: To jest mój pan. A&nbsp;ona wzięła zasłonę i&nbsp;nakryła się.</p>
<p class="BibleIndent" id="BG-24_66"><sup>24.66</sup>&nbsp;I opowiedział ów sługa Izaakowi o&nbsp;wszystkim, co zrobił.</p>
<p class="BibleIndent" id="BG-24_67"><sup>24.67</sup>&nbsp;A Izaak wprowadził ją do namiotu swojej matki Sary i&nbsp;wziął Rebekę za żonę, i&nbsp;kochał ją. I&nbsp;Izaak pocieszył się po <i>śmierci</i> swojej matki.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 25</a></h3>
<p class="BibleIndent" id="BG-25_1"><sup>25.1</sup>&nbsp;Potem Abraham pojął <i>drugą</i> żonę, której było na imię Ketura.</p>
<p class="BibleIndent" id="BG-25_2"><sup>25.2</sup>&nbsp;Ona urodziła mu Zimrana, Jokszana, Medana, Midiana, Jiszbaka i&nbsp;Szuacha.</p>
<p class="BibleIndent" id="BG-25_3"><sup>25.3</sup>&nbsp;Jokszan spłodził Szebę i&nbsp;Dedana. A&nbsp;synami Dedana byli Aszszurim, Letuszim i&nbsp;Leummim.</p>
<p class="BibleIndent" id="BG-25_4"><sup>25.4</sup>&nbsp;Synami Midiana byli: Efa, Efer, Henoch, Abida i&nbsp;Eldaa. Wszyscy oni <i>byli</i> synami Ketury.</p>
<p class="BibleIndent" id="BG-25_5"><sup>25.5</sup>&nbsp;I Abraham dał Izaakowi wszystko, co miał.</p>
<p class="BibleIndent" id="BG-25_6"><sup>25.6</sup>&nbsp;A synom nałożnic, które miał, Abraham dał upominki i&nbsp;jeszcze za swojego życia wyprawił ich z&nbsp;dala od swego syna Izaaka ku wschodowi, do ziemi wschodniej.</p>
<p class="BibleIndent" id="BG-25_7"><sup>25.7</sup>&nbsp;Oto liczba lat życia, których dożył Abraham: sto siedemdziesiąt pięć lat.</p>
<p class="BibleIndent" id="BG-25_8"><sup>25.8</sup>&nbsp;Abraham oddał ducha i&nbsp;umarł w&nbsp;dobrej starości, podeszły w&nbsp;latach i&nbsp;syty <i>życia</i>; i&nbsp;został przyłączony do swego ludu.</p>
<p class="BibleIndent" id="BG-25_9"><sup>25.9</sup>&nbsp;I jego synowie, Izaak i&nbsp;Izmael, pochowali go w&nbsp;jaskini Makpela, na polu Efrona, syna Sochara Chetyty, które <i>było</i> naprzeciwko Mamre;</p>
<p class="BibleIndent" id="BG-25_10"><sup>25.10</sup>&nbsp;Na polu, które Abraham kupił od synów Cheta. Tam zostali pochowani Abraham i&nbsp;Sara, jego żona.</p>
<p class="BibleIndent" id="BG-25_11"><sup>25.11</sup>&nbsp;A po śmierci Abrahama Bóg błogosławił jego synowi Izaakowi, a&nbsp;Izaak mieszkał przy studni Lachaj-Roj.</p>
<p class="BibleIndent" id="BG-25_12"><sup>25.12</sup>&nbsp;To są dzieje rodu Izmaela, syna Abrahama, którego urodziła Abrahamowi Hagar, Egipcjanka, służąca Sary.</p>
<p class="BibleIndent" id="BG-25_13"><sup>25.13</sup>&nbsp;I to są imiona synów Izmaela według ich rodów: Nebajot, pierworodny Izmaela, po nim Kedar, Abdeel i&nbsp;Mibsam;</p>
<p class="BibleIndent" id="BG-25_14"><sup>25.14</sup>&nbsp;Miszma, Duma i&nbsp;Massa;</p>
<p class="BibleIndent" id="BG-25_15"><sup>25.15</sup>&nbsp;Chadar, Tema, Jetur, Nafisz i&nbsp;Kedma.</p>
<p class="BibleIndent" id="BG-25_16"><sup>25.16</sup>&nbsp;To są synowie Izmaela, a&nbsp;to ich imiona według ich miasteczek i&nbsp;zamków; dwunastu książąt w&nbsp;ich narodach.</p>
<p class="BibleIndent" id="BG-25_17"><sup>25.17</sup>&nbsp;A lat życia Izmaela było sto trzydzieści siedem. Oddał ducha i&nbsp;umarł, i&nbsp;został przyłączony do swego ludu.</p>
<p class="BibleIndent" id="BG-25_18"><sup>25.18</sup>&nbsp;I mieszkali od Chawila aż do Szur, który leży naprzeciwko Egiptu, na drodze do Asyrii. I&nbsp;umarł w&nbsp;obecności wszystkich swych braci.</p>
<p class="BibleIndent" id="BG-25_19"><sup>25.19</sup>&nbsp;To zaś są dzieje rodu Izaaka, syna Abrahama: Abraham spłodził Izaaka.</p>
<p class="BibleIndent" id="BG-25_20"><sup>25.20</sup>&nbsp;Izaak miał czterdzieści lat, gdy pojął za żonę Rebekę, córkę Betuela Syryjczyka, z&nbsp;Paddan-Aram, siostrę Labana, Syryjczyka.</p>
<p class="BibleIndent" id="BG-25_21"><sup>25.21</sup>&nbsp;A Izaak modlił się do PANA za swoją żonę, gdyż była niepłodna. I&nbsp;PAN go wysłuchał, i&nbsp;jego żona Rebeka poczęła.</p>
<p class="BibleIndent" id="BG-25_22"><sup>25.22</sup>&nbsp;A <i>gdy</i> dzieci walczyły ze sobą w&nbsp;jej łonie, powiedziała: Jeśli tak <i>się</i> <i>zdarza</i>, dlaczego <i>poczęłam</i>? Poszła więc, aby zapytać PANA.</p>
<p class="BibleIndent" id="BG-25_23"><sup>25.23</sup>&nbsp;I PAN jej odpowiedział: Dwa narody są w&nbsp;twoim łonie i&nbsp;dwa ludy wyjdą z&nbsp;twego wnętrza. Jeden lud będzie mocniejszy niż drugi i&nbsp;starszy będzie służył młodszemu.</p>
<p class="BibleIndent" id="BG-25_24"><sup>25.24</sup>&nbsp;A gdy nadszedł czas porodu, okazało się, że w&nbsp;jej łonie <i>były</i> bliźnięta.</p>
<p class="BibleIndent" id="BG-25_25"><sup>25.25</sup>&nbsp;I wyszedł pierwszy <i>syn</i> czerwony <i>i</i> cały pokryty owłosieniem jak szatą; i&nbsp;nadali mu imię Ezaw.</p>
<p class="BibleIndent" id="BG-25_26"><sup>25.26</sup>&nbsp;A potem wyszedł jego brat, trzymając swą ręką za piętę Ezawa, i&nbsp;nadano mu imię Jakub. Izaak miał sześćdziesiąt lat, gdy oni mu się urodzili.</p>
<p class="BibleIndent" id="BG-25_27"><sup>25.27</sup>&nbsp;A <i>gdy</i> dzieci urosły, Ezaw został człowiekiem biegłym w&nbsp;myślistwie i&nbsp;człowiekiem pola. Jakub zaś był człowiekiem spokojnym, mieszkającym w&nbsp;namiotach.</p>
<p class="BibleIndent" id="BG-25_28"><sup>25.28</sup>&nbsp;I Izaak kochał Ezawa, bo jadał z&nbsp;jego łowu, Rebeka zaś kochała Jakuba.</p>
<p class="BibleIndent" id="BG-25_29"><sup>25.29</sup>&nbsp;I Jakub ugotował <i>sobie</i> potrawę, a&nbsp;<i>w</i> <i>tym</i> <i>czasie</i> przyszedł Ezaw z&nbsp;pola spracowany.</p>
<p class="BibleIndent" id="BG-25_30"><sup>25.30</sup>&nbsp;Ezaw powiedział więc do Jakuba: Daj mi jeść, proszę cię, z&nbsp;tej czerwonej <i>potrawy</i>, bo jestem spracowany. Dlatego nadano mu imię Edom.</p>
<p class="BibleIndent" id="BG-25_31"><sup>25.31</sup>&nbsp;Jakub powiedział: Sprzedaj mi dziś twoje pierworództwo.</p>
<p class="BibleIndent" id="BG-25_32"><sup>25.32</sup>&nbsp;A Ezaw odpowiedział: Oto jestem bliski śmierci, na cóż mi pierworództwo?</p>
<p class="BibleIndent" id="BG-25_33"><sup>25.33</sup>&nbsp;Jakub powiedział: Przysięgnij mi dziś. Przysiągł mu więc i&nbsp;sprzedał Jakubowi swoje pierworództwo.</p>
<p class="BibleIndent" id="BG-25_34"><sup>25.34</sup>&nbsp;Jakub dał więc Ezawowi chleba i&nbsp;potrawę z&nbsp;soczewicy, a&nbsp;on jadł i&nbsp;pił, a&nbsp;potem powstał i&nbsp;poszedł. W&nbsp;ten sposób Ezaw pogardził <i>swoim</i> pierworództwem.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 26</a></h3>
<p class="BibleIndent" id="BG-26_1"><sup>26.1</sup>&nbsp;Potem nastał głód na ziemi, po tym pierwszym głodzie, który był za dni Abrahama. Izaak udał się więc do Abimeleka, króla Filistynów, do Geraru.</p>
<p class="BibleIndent" id="BG-26_2"><sup>26.2</sup>&nbsp;Wtedy PAN ukazał mu się i&nbsp;powiedział: Nie idź do Egiptu, <i>ale</i> mieszkaj w&nbsp;ziemi, którą ci wskażę.</p>
<p class="BibleIndent" id="BG-26_3"><sup>26.3</sup>&nbsp;Bądź przybyszem w&nbsp;tej ziemi, a&nbsp;ja będę z&nbsp;tobą i&nbsp;będę ci błogosławił. Tobie bowiem i&nbsp;twemu potomstwu dam te wszystkie krainy i&nbsp;dotrzymam przysięgi, którą złożyłem twemu ojcu Abrahamowi.</p>
<p class="BibleIndent" id="BG-26_4"><sup>26.4</sup>&nbsp;I rozmnożę twoje potomstwo jak gwiazdy na niebie, i&nbsp;dam twemu potomstwu wszystkie te krainy. A&nbsp;będą błogosławione w&nbsp;twoim potomstwie wszystkie narody ziemi;</p>
<p class="BibleIndent" id="BG-26_5"><sup>26.5</sup>&nbsp;Dlatego że Abraham posłuchał mego głosu i&nbsp;strzegł mego nakazu, moich przykazań, moich ustaw i&nbsp;moich praw.</p>
<p class="BibleIndent" id="BG-26_6"><sup>26.6</sup>&nbsp;Izaak zamieszkał więc w&nbsp;Gerarze.</p>
<p class="BibleIndent" id="BG-26_7"><sup>26.7</sup>&nbsp;A gdy mężczyźni tego miejsca pytali o&nbsp;jego żonę, odpowiedział: To moja siostra. Bał się bowiem mówić: To moja żona, by mężczyźni tego miejsca nie zabili go z&nbsp;powodu Rebeki, bo była bardzo piękna.</p>
<p class="BibleIndent" id="BG-26_8"><sup>26.8</sup>&nbsp;Gdy mieszkał tam już dłuższy czas, król Filistynów Abimelek wyjrzał przez okno i&nbsp;zobaczył, że Izaak pieścił swą żonę Rebekę.</p>
<p class="BibleIndent" id="BG-26_9"><sup>26.9</sup>&nbsp;Abimelek wezwał więc Izaaka i&nbsp;powiedział: To jest na pewno twoja żona. Dlaczego mówiłeś: To moja siostra? Izaak mu odpowiedział: Bo mówiłem <i>sobie</i>: Abym nie umarł z&nbsp;jej powodu.</p>
<p class="BibleIndent" id="BG-26_10"><sup>26.10</sup>&nbsp;Abimelek powiedział: Coś ty nam zrobił? Mało brakowało, a&nbsp;ktoś z&nbsp;ludu spałby z&nbsp;twoją żoną i&nbsp;tak sprowadziłbyś na nas grzech.</p>
<p class="BibleIndent" id="BG-26_11"><sup>26.11</sup>&nbsp;Rozkazał więc Abimelek całemu ludowi: Kto by dotknął tego człowieka albo jego żony, na pewno umrze.</p>
<p class="BibleIndent" id="BG-26_12"><sup>26.12</sup>&nbsp;Wówczas Izaak posiał w&nbsp;tej ziemi i&nbsp;zebrał w&nbsp;tym roku stokrotny plon, bo PAN mu błogosławił.</p>
<p class="BibleIndent" id="BG-26_13"><sup>26.13</sup>&nbsp;I wzbogacił się ów człowiek, i&nbsp;rozwijał się coraz bardziej, aż stał się bardzo zamożny.</p>
<p class="BibleIndent" id="BG-26_14"><sup>26.14</sup>&nbsp;Miał trzody owiec i&nbsp;stada wołów oraz wiele sług, tak że Filistyni mu zazdrościli.</p>
<p class="BibleIndent" id="BG-26_15"><sup>26.15</sup>&nbsp;I wszystkie studnie, które wykopali słudzy jego ojca, za dni jego ojca Abrahama, Filistyni zasypali i&nbsp;napełnili je ziemią.</p>
<p class="BibleIndent" id="BG-26_16"><sup>26.16</sup>&nbsp;I Abimelek powiedział do Izaaka: Odejdź od nas, bo jesteś dużo zamożniejszy od nas.</p>
<p class="BibleIndent" id="BG-26_17"><sup>26.17</sup>&nbsp;Izaak odszedł więc stamtąd i&nbsp;rozbił namioty w&nbsp;dolinie Gerar, i&nbsp;tam zamieszkał.</p>
<p class="BibleIndent" id="BG-26_18"><sup>26.18</sup>&nbsp;Potem Izaak na nowo odkopał studnie, które wykopali za dni jego ojca Abrahama, a&nbsp;które Filistyni zasypali po śmierci Abrahama, i&nbsp;nadał im <i>te</i> <i>same</i> nazwy, jakie nadał im jego ojciec.</p>
<p class="BibleIndent" id="BG-26_19"><sup>26.19</sup>&nbsp;Wtedy słudzy Izaaka kopali w&nbsp;tej dolinie i&nbsp;znaleźli tam studnię ze źródlaną wodą.</p>
<p class="BibleIndent" id="BG-26_20"><sup>26.20</sup>&nbsp;Lecz pasterze z&nbsp;Geraru kłócili się z&nbsp;pasterzami Izaaka, mówiąc: To nasza woda. Nazwał więc tę studnię Esek, bo spierali się z&nbsp;nim.</p>
<p class="BibleIndent" id="BG-26_21"><sup>26.21</sup>&nbsp;Gdy wykopali drugą studnię, również kłócili się o&nbsp;nią. Dlatego nazwał ją Sitna.</p>
<p class="BibleIndent" id="BG-26_22"><sup>26.22</sup>&nbsp;Potem przeniósł się stamtąd i&nbsp;wykopał kolejną studnię, o&nbsp;którą już nie było sporu. Nazwał ją więc Rechobot i&nbsp;mówił: Oto teraz PAN dał nam miejsce, abyśmy się rozmnażali na ziemi.</p>
<p class="BibleIndent" id="BG-26_23"><sup>26.23</sup>&nbsp;I wyruszył stamtąd do Beer-Szeby.</p>
<p class="BibleIndent" id="BG-26_24"><sup>26.24</sup>&nbsp;Tej nocy ukazał mu się PAN i&nbsp;powiedział: Ja <i>jestem</i> Bogiem twego ojca Abrahama. Nie bój się, bo jestem z&nbsp;tobą. Będę ci błogosławił i&nbsp;rozmnożę twoje potomstwo ze względu na mego sługę Abrahama.</p>
<p class="BibleIndent" id="BG-26_25"><sup>26.25</sup>&nbsp;Zbudował więc tam ołtarz i&nbsp;wzywał imienia PANA, i&nbsp;rozbił tam swój namiot. Tam też słudzy Izaaka wykopali studnię.</p>
<p class="BibleIndent" id="BG-26_26"><sup>26.26</sup>&nbsp;Wtedy przybyli do niego z&nbsp;Geraru Abimelek i&nbsp;Achuzat, jeden z&nbsp;jego przyjaciół, oraz dowódca jego wojska Pikol.</p>
<p class="BibleIndent" id="BG-26_27"><sup>26.27</sup>&nbsp;Izaak zapytał ich: Po co przybyliście do mnie, skoro mnie nienawidzicie i&nbsp;wypędziliście mnie od siebie?</p>
<p class="BibleIndent" id="BG-26_28"><sup>26.28</sup>&nbsp;A oni odpowiedzieli: Zobaczyliśmy naprawdę, że PAN jest z&nbsp;tobą, więc powiedzieliśmy: Niech będzie teraz przysięga między nami, między nami a&nbsp;tobą, i&nbsp;ustanowimy przymierze z&nbsp;tobą;</p>
<p class="BibleIndent" id="BG-26_29"><sup>26.29</sup>&nbsp;Abyś nam nie czynił nic złego, jak i&nbsp;my też nie dotknęliśmy ciebie i&nbsp;tylko dobrze ci czyniliśmy, i&nbsp;pozwoliliśmy ci odejść w&nbsp;pokoju; <i>a</i> ty teraz jesteś błogosławiony przez PANA.</p>
<p class="BibleIndent" id="BG-26_30"><sup>26.30</sup>&nbsp;Wtedy wyprawił im ucztę; jedli więc i&nbsp;pili.</p>
<p class="BibleIndent" id="BG-26_31"><sup>26.31</sup>&nbsp;Nazajutrz wstali wcześnie rano i&nbsp;złożyli sobie wzajemnie przysięgę. Potem Izaak pożegnał się z&nbsp;nimi i&nbsp;odeszli od niego w&nbsp;pokoju.</p>
<p class="BibleIndent" id="BG-26_32"><sup>26.32</sup>&nbsp;Tego samego dnia słudzy Izaaka przyszli i&nbsp;opowiedzieli mu o&nbsp;studni, którą wykopali: Znaleźliśmy wodę.</p>
<p class="BibleIndent" id="BG-26_33"><sup>26.33</sup>&nbsp;I nazwał ją Szibea. Dlatego to miasto nazywa się Beer-Szeba aż do dzisiaj.</p>
<p class="BibleIndent" id="BG-26_34"><sup>26.34</sup>&nbsp;Gdy Ezaw miał czterdzieści lat, pojął sobie za żonę Judytę, córkę Beeriego Chetyty, i&nbsp;Bosmat, córkę Elona Chetyty.</p>
<p class="BibleIndent" id="BG-26_35"><sup>26.35</sup>&nbsp;Były one przyczyną utrapień Izaaka i&nbsp;Rebeki.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 27</a></h3>
<p class="BibleIndent" id="BG-27_1"><sup>27.1</sup>&nbsp;A gdy Izaak się zestarzał i&nbsp;jego oczy osłabły, tak że nie mógł widzieć, wezwał swego starszego syna Ezawa i&nbsp;powiedział do niego: Synu mój! A&nbsp;on odpowiedział: Oto jestem.</p>
<p class="BibleIndent" id="BG-27_2"><sup>27.2</sup>&nbsp;<i>Izaak</i> powiedział: Oto zestarzałem się już i&nbsp;nie znam dnia swojej śmierci.</p>
<p class="BibleIndent" id="BG-27_3"><sup>27.3</sup>&nbsp;Teraz więc weź, proszę, swoją broń, kołczan i&nbsp;łuk, wyjdź na pole i&nbsp;upoluj mi zwierzynę.</p>
<p class="BibleIndent" id="BG-27_4"><sup>27.4</sup>&nbsp;I przygotuj mi smaczną potrawę, jaką lubię, i&nbsp;przynieś mi ją, a&nbsp;będę jadł, aby moja dusza błogosławiła ci, zanim umrę.</p>
<p class="BibleIndent" id="BG-27_5"><sup>27.5</sup>&nbsp;A Rebeka słyszała, gdy Izaak mówił do swego syna Ezawa. I&nbsp;Ezaw wyszedł na pole, aby upolować zwierzynę i&nbsp;<i>ją</i> przynieść.</p>
<p class="BibleIndent" id="BG-27_6"><sup>27.6</sup>&nbsp;I Rebeka powiedziała do swego syna Jakuba: Słyszałam, jak twój ojciec mówił do twego brata Ezawa:</p>
<p class="BibleIndent" id="BG-27_7"><sup>27.7</sup>&nbsp;Przynieś mi zwierzynę i&nbsp;przygotuj mi smaczną potrawę, abym jadł i&nbsp;błogosławił ci przed PANEM, zanim umrę.</p>
<p class="BibleIndent" id="BG-27_8"><sup>27.8</sup>&nbsp;Teraz więc, mój synu, posłuchaj mego głosu w&nbsp;tym, co ci każę.</p>
<p class="BibleIndent" id="BG-27_9"><sup>27.9</sup>&nbsp;Idź do trzody i&nbsp;przynieś mi stamtąd dwoje dobrych koźląt, a&nbsp;przygotuję z&nbsp;nich dla twego ojca smaczną potrawę, jaką lubi.</p>
<p class="BibleIndent" id="BG-27_10"><sup>27.10</sup>&nbsp;I zaniesiesz twemu ojcu, i&nbsp;będzie jadł, aby ci błogosławił, zanim umrze.</p>
<p class="BibleIndent" id="BG-27_11"><sup>27.11</sup>&nbsp;Wtedy Jakub powiedział do swej matki Rebeki: Przecież mój brat Ezaw jest człowiekiem owłosionym, a&nbsp;ja jestem człowiekiem gładkim;</p>
<p class="BibleIndent" id="BG-27_12"><sup>27.12</sup>&nbsp;Jeśli mój ojciec mnie dotknie, okażę się w&nbsp;jego oczach oszustem, ściągnę na siebie przekleństwo, a&nbsp;nie błogosławieństwo.</p>
<p class="BibleIndent" id="BG-27_13"><sup>27.13</sup>&nbsp;Jego matka odpowiedziała mu: Mój synu, <i>niech</i> na mnie <i>spadnie</i> twoje przekleństwo. Tylko posłuchaj mego głosu, idź i&nbsp;przynieś mi <i>je</i>.</p>
<p class="BibleIndent" id="BG-27_14"><sup>27.14</sup>&nbsp;Poszedł więc, wziął i&nbsp;przyniósł <i>je</i> swej matce, a&nbsp;ona przygotowała smaczną potrawę, jaką lubił jego ojciec.</p>
<p class="BibleIndent" id="BG-27_15"><sup>27.15</sup>&nbsp;Potem Rebeka wzięła szaty swego starszego syna Ezawa, najcenniejsze, jakie <i>miała</i> u&nbsp;siebie w&nbsp;domu, i&nbsp;ubrała w&nbsp;nie swego młodszego syna Jakuba.</p>
<p class="BibleIndent" id="BG-27_16"><sup>27.16</sup>&nbsp;A skórkami koźląt owinęła mu ręce i&nbsp;gładką szyję.</p>
<p class="BibleIndent" id="BG-27_17"><sup>27.17</sup>&nbsp;I dała chleb i&nbsp;smaczną potrawę, którą przygotowała, w&nbsp;ręce swego syna Jakuba.</p>
<p class="BibleIndent" id="BG-27_18"><sup>27.18</sup>&nbsp;A <i>on</i> poszedł do swego ojca i&nbsp;powiedział: Mój ojcze! A&nbsp;on odpowiedział: Oto jestem. Kto ty <i>jesteś</i>, mój synu?</p>
<p class="BibleIndent" id="BG-27_19"><sup>27.19</sup>&nbsp;Jakub odpowiedział swemu ojcu: Ja <i>jestem</i> Ezaw, twój pierworodny. Zrobiłem, jak mi kazałeś. Podnieś się, proszę, siądź i&nbsp;jedz z&nbsp;mojej zwierzyny, aby mi błogosławiła twoja dusza.</p>
<p class="BibleIndent" id="BG-27_20"><sup>27.20</sup>&nbsp;Izaak zapytał swego syna: Jakże tak szybko to znalazłeś, mój synu? A&nbsp;on odpowiedział: To PAN, twój Bóg, sprawił, że mi się udało.</p>
<p class="BibleIndent" id="BG-27_21"><sup>27.21</sup>&nbsp;Potem Izaak powiedział do Jakuba: Zbliż się, proszę, abym cię dotknął, mój synu, czy ty jesteś moim synem Ezawem, czy nie.</p>
<p class="BibleIndent" id="BG-27_22"><sup>27.22</sup>&nbsp;Jakub podszedł więc do swego ojca Izaaka, który dotknął go i&nbsp;powiedział: Głos jest głosem Jakuba, ale ręce są rękami Ezawa.</p>
<p class="BibleIndent" id="BG-27_23"><sup>27.23</sup>&nbsp;I nie rozpoznał go, bo jego ręce były owłosione jak ręce jego brata Ezawa. I&nbsp;błogosławił mu.</p>
<p class="BibleIndent" id="BG-27_24"><sup>27.24</sup>&nbsp;I zapytał: Czy ty jesteś moim synem Ezawem? A&nbsp;<i>on</i> odpowiedział: Jestem.</p>
<p class="BibleIndent" id="BG-27_25"><sup>27.25</sup>&nbsp;Potem powiedział: Podaj mi, żebym jadł ze zwierzyny mego syna, aby błogosławiła ci moja dusza. Wtedy podał mu i&nbsp;jadł. Przyniósł mu też wina, a&nbsp;on pił.</p>
<p class="BibleIndent" id="BG-27_26"><sup>27.26</sup>&nbsp;Jego ojciec Izaak powiedział mu: Podejdź teraz i&nbsp;pocałuj mnie, mój synu.</p>
<p class="BibleIndent" id="BG-27_27"><sup>27.27</sup>&nbsp;Podszedł więc i&nbsp;pocałował go. <i>Gdy</i> poczuł zapach jego szat, błogosławił mu, mówiąc: Oto zapach mego syna jak zapach pola, które PAN błogosławił.</p>
<p class="BibleIndent" id="BG-27_28"><sup>27.28</sup>&nbsp;Niech Bóg da ci z&nbsp;rosy nieba i&nbsp;żyzność ziemi oraz obfitość zboża i&nbsp;wina.</p>
<p class="BibleIndent" id="BG-27_29"><sup>27.29</sup>&nbsp;Niech ludzie ci służą i&nbsp;niech ci się kłaniają narody. Bądź panem twoich braci i&nbsp;niech ci się kłaniają synowie twojej matki. Niech będzie przeklęty, kto cię przeklina, a&nbsp;niech będzie błogosławiony, kto cię błogosławi.</p>
<p class="BibleIndent" id="BG-27_30"><sup>27.30</sup>&nbsp;Gdy Izaak skończył błogosławić Jakuba i&nbsp;ledwie Jakub odszedł sprzed oblicza swego ojca Izaaka, jego brat Ezaw wszedł z&nbsp;łowów.</p>
<p class="BibleIndent" id="BG-27_31"><sup>27.31</sup>&nbsp;On także przygotował smaczną potrawę, przyniósł ją swemu ojcu i&nbsp;powiedział mu: Podnieś się, mój ojcze, i&nbsp;jedz ze zwierzyny twego syna, aby błogosławiła mi twoja dusza.</p>
<p class="BibleIndent" id="BG-27_32"><sup>27.32</sup>&nbsp;Jego ojciec Izaak zapytał go: Kim jesteś? A&nbsp;on odpowiedział: <i>Jestem</i> twoim synem, twoim pierworodnym, Ezawem.</p>
<p class="BibleIndent" id="BG-27_33"><sup>27.33</sup>&nbsp;Wtedy Izaak bardzo się przeraził i&nbsp;zapytał: Któż <i>to</i>? A&nbsp;gdzie jest ten, co ułowił zwierzynę i&nbsp;przyniósł mi, a&nbsp;ja jadłem ze wszystkiego, zanim ty przyszedłeś, i&nbsp;błogosławiłem mu? Będzie więc błogosławionym.</p>
<p class="BibleIndent" id="BG-27_34"><sup>27.34</sup>&nbsp;A gdy Ezaw usłyszał słowa swego ojca, podniósł donośny krzyk pełen goryczy i&nbsp;powiedział swemu ojcu: Błogosław też <i>i</i> mi, mój ojcze.</p>
<p class="BibleIndent" id="BG-27_35"><sup>27.35</sup>&nbsp;A on mu powiedział: Twój brat podstępnie przyszedł i&nbsp;wziął twoje błogosławieństwo.</p>
<p class="BibleIndent" id="BG-27_36"><sup>27.36</sup>&nbsp;Ezaw powiedział: Czy nie słusznie nadano mu imię Jakub? Podszedł mnie bowiem już dwukrotnie: wziął moje pierworództwo, a&nbsp;teraz zabrał moje błogosławieństwo. I&nbsp;zapytał: Czy nie zachowałeś dla mnie błogosławieństwa?</p>
<p class="BibleIndent" id="BG-27_37"><sup>27.37</sup>&nbsp;Izaak odpowiedział Ezawowi: Ustanowiłem go panem nad tobą i&nbsp;wszystkich jego braci dałem mu za sługi, i&nbsp;zapewniłem mu zboże i&nbsp;wino. Cóż więc mogę dla ciebie zrobić, mój synu?</p>
<p class="BibleIndent" id="BG-27_38"><sup>27.38</sup>&nbsp;I Ezaw powiedział do swego ojca: Czy masz <i>tylko</i> jedno błogosławieństwo, mój ojcze? Błogosław także <i>i</i> mnie, mój ojcze. I&nbsp;Ezaw podniósł głos i&nbsp;zapłakał.</p>
<p class="BibleIndent" id="BG-27_39"><sup>27.39</sup>&nbsp;I jego ojciec Izaak odpowiedział mu: Twoje mieszkanie będzie z&nbsp;żyznej ziemi i&nbsp;z&nbsp;rosy nieba z&nbsp;góry.</p>
<p class="BibleIndent" id="BG-27_40"><sup>27.40</sup>&nbsp;A będziesz żył z&nbsp;twego miecza i&nbsp;będziesz służył twemu bratu. Ale gdy stanie się, że będziesz panował, zrzucisz jego jarzmo z&nbsp;twojej szyi.</p>
<p class="BibleIndent" id="BG-27_41"><sup>27.41</sup>&nbsp;Dlatego Ezaw nienawidził Jakuba z&nbsp;powodu błogosławieństwa, którym mu błogosławił jego ojciec. I&nbsp;Ezaw mówił w&nbsp;swym sercu: Zbliżają się dni żałoby po moim ojcu, wtedy zabiję mego brata Jakuba.</p>
<p class="BibleIndent" id="BG-27_42"><sup>27.42</sup>&nbsp;I doniesiono Rebece o&nbsp;słowach jej starszego syna Ezawa. Kazała więc przywołać swego młodszego syna Jakuba i&nbsp;powiedziała do niego: Oto twój brat Ezaw pociesza się tym, że cię zabije.</p>
<p class="BibleIndent" id="BG-27_43"><sup>27.43</sup>&nbsp;Teraz więc, mój synu, posłuchaj mego głosu, wstań i&nbsp;uciekaj do mego brata Labana, do Charanu;</p>
<p class="BibleIndent" id="BG-27_44"><sup>27.44</sup>&nbsp;Pozostań u&nbsp;niego przez pewien czas, aż ucichnie gniew twego brata;</p>
<p class="BibleIndent" id="BG-27_45"><sup>27.45</sup>&nbsp;Aż ustąpi zapalczywość twego brata na ciebie i&nbsp;zapomni o&nbsp;tym, co mu zrobiłeś. Wtedy każę cię stamtąd sprowadzić. Czemu mam być pozbawiona was obu w&nbsp;jednym dniu?</p>
<p class="BibleIndent" id="BG-27_46"><sup>27.46</sup>&nbsp;I Rebeka powiedziała do Izaaka: Obrzydło mi życie z&nbsp;powodu córek Cheta. Jeśli Jakub <i>też</i> weźmie sobie żonę z&nbsp;córek Cheta, jakie są na tej ziemi, po co mi życie?</p>
<h3 class="sigil_not_in_toc"><a href="../Text/PL-01.xhtml">Księga Rodzaju 28</a></h3>
<p class="BibleIndent" id="BG-28_1"><sup>28.1</sup>&nbsp;Wtedy Izaak wezwał Jakuba i&nbsp;błogosławił mu, i&nbsp;rozkazał: Nie bierz sobie żony z&nbsp;córek Kanaanu.</p>
<p class="BibleIndent" id="BG-28_2"><sup>28.2</sup>&nbsp;<i>Ale</i> wstań i&nbsp;idź do krainy Paddan-Aram, do domu Betuela, ojca twojej matki, i&nbsp;weź sobie stamtąd żonę z&nbsp;córek Labana, brata twojej matki.</p>
<p class="BibleIndent" id="BG-28_3"><sup>28.3</sup>&nbsp;A Bóg Wszechmogący niech ci błogosławi i&nbsp;niech cię uczyni płodnym i&nbsp;rozmnoży, abyś stał się licznym ludem;</p>
<p class="BibleIndent" id="BG-28_4"><sup>28.4</sup>&nbsp;I niech ci da błogosławieństwo Abrahama, tobie i&nbsp;twemu potomstwu z&nbsp;tobą, abyś odziedziczył ziemię, na której jesteś przybyszem, którą Bóg dał Abrahamowi.</p>
<p class="BibleIndent" id="BG-28_5"><sup>28.5</sup>&nbsp;I tak Izaak wysłał Jakuba, który udał się do krainy Paddan-Aram, do Labana, syna Betuela, Syryjczyka, brata Rebeki, matki Jakuba i&nbsp;Ezawa.</p>
<p class="BibleIndent" id="BG-28_6"><sup>28.6</sup>&nbsp;A Ezaw widział, że Izaak błogosławił Jakubowi i&nbsp;posłał go do krainy Paddan-Aram, aby stamtąd wziął sobie żonę, <i>i</i> <i>że</i> błogosławiąc mu, przykazał: Nie weźmiesz żony z&nbsp;córek Kanaanu;</p>
<p class="BibleIndent" id="BG-28_7"><sup>28.7</sup>&nbsp;I że Jakub był posłuszny swemu ojcu oraz swojej matce, i&nbsp;poszedł do krainy Paddan-Aram;</p>
<p class="BibleIndent" id="BG-28_8"><sup>28.8</sup>&nbsp;Widział też Ezaw, że córki Kanaanu nie podobają się jego ojcu Izaakowi;</p>
<p class="BibleIndent" id="BG-28_9"><sup>28.9</sup>&nbsp;Wtedy Ezaw poszedł do Izmaela i&nbsp;oprócz żon, które już miał, wziął za żonę Machalat, córkę Izmaela, syna Abrahama, siostrę Nebajota.</p>
<p class="BibleIndent" id="BG-28_10"><sup>28.10</sup>&nbsp;A Jakub wyszedł z&nbsp;Beer-Szeby i&nbsp;udał się do Charanu.</p>
<p class="BibleIndent" id="BG-28_11"><sup>28.11</sup>&nbsp;Przyszedł na pewne miejsce i&nbsp;tam nocował, bo słońce już zaszło. Wziął <i>jeden</i> z&nbsp;kamieni z&nbsp;tego miejsca, podłożył go sobie pod głowę i&nbsp;zasnął na tym miejscu.</p>
<p class="BibleIndent" id="BG-28_12"><sup>28.12</sup>&nbsp;I śniło mu się, że na ziemi stała drabina, a&nbsp;jej szczyt sięgał nieba. A&nbsp;oto aniołowie Boży wstępowali i&nbsp;zstępowali po niej.</p>
<p class="BibleIndent" id="BG-28_13"><sup>28.13</sup>&nbsp;A PAN stał nad nią i&nbsp;powiedział: Ja jestem PAN, Bóg twego ojca Abrahama i&nbsp;Bóg Izaaka. Ziemię, na której leżysz, dam tobie i&nbsp;twemu potomstwu.</p>
<p class="BibleIndent" id="BG-28_14"><sup>28.14</sup>&nbsp;A twoje potomstwo będzie jak proch ziemi i&nbsp;rozprzestrzenisz się na zachód i&nbsp;na wschód, na północ i&nbsp;na południe. A&nbsp;w&nbsp;tobie i&nbsp;w&nbsp;twoim potomstwie będą błogosławione wszystkie narody ziemi.</p>
<p class="BibleIndent" id="BG-28_15"><sup>28.15</sup>&nbsp;Oto ja <i>jestem</i> z&nbsp;tobą i&nbsp;będę cię strzegł, gdziekolwiek pójdziesz, i&nbsp;przyprowadzę cię z&nbsp;powrotem do tej ziemi. Bo nie opuszczę cię, aż spełnię to, co ci obiecałem.</p>
<p class="BibleIndent" id="BG-28_16"><sup>28.16</sup>&nbsp;Gdy Jakub zbudził się ze snu, powiedział: Naprawdę PAN jest na tym miejscu, a&nbsp;ja <i>o</i> <i>tym</i> nie wiedziałem.</p>
<p class="BibleIndent" id="BG-28_17"><sup>28.17</sup>&nbsp;I przestraszył się, i&nbsp;powiedział: O,&nbsp;jakie straszne to miejsce! To nie może być nic <i>innego</i> jak dom Boży i&nbsp;brama nieba.</p>
<p class="BibleIndent" id="BG-28_18"><sup>28.18</sup>&nbsp;I Jakub wstał wcześnie rano, wziął kamień, który podłożył sobie pod głowę i&nbsp;postawił go na znak, i&nbsp;nalał oliwy na jego wierzch.</p>
<p class="BibleIndent" id="BG-28_19"><sup>28.19</sup>&nbsp;I nadał temu miejscu nazwę Betel, lecz przedtem miasto nazywało się Luz.</p>
<p class="BibleIndent" id="BG-28_20"><sup>28.20</sup>&nbsp;Wtedy Jakub złożył ślub, mówiąc: Jeśli Bóg będzie ze mną i&nbsp;będzie mnie strzegł na tej drodze, którą idę, <i>jeśli</i> da mi chleb do jedzenia i&nbsp;odzież do ubrania;</p>
<p class="BibleIndent" id="BG-28_21"><sup>28.21</sup>&nbsp;I <i>jeśli</i> wrócę w&nbsp;pokoju do domu mego ojca, to PAN będzie moim Bogiem.</p>
<p class="BibleIndent" id="BG-28_22"><sup>28.22</sup>&nbsp;A ten kamień, który postawiłem <i>na</i> znak, będzie domem Bożym. I&nbsp;ze wszystkiego, co mi dasz, będę ci na pewno oddawał dziesięcinę.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 29</a></h3>
<p class="BibleIndent" id="BG-29_1"><sup>29.1</sup>&nbsp;Wtedy Jakub wyruszył w&nbsp;drogę i&nbsp;poszedł do ziemi ludów Wschodu.</p>
<p class="BibleIndent" id="BG-29_2"><sup>29.2</sup>&nbsp;I spojrzał, a&nbsp;oto w&nbsp;polu studnia i&nbsp;trzy stada owiec leżących przy niej. Z&nbsp;tej studni pojono bowiem stada, a&nbsp;wielki kamień <i>przykrywał</i> wierzch tej studni.</p>
<p class="BibleIndent" id="BG-29_3"><sup>29.3</sup>&nbsp;A gdy schodziły się wszystkie stada, odsuwano kamień z&nbsp;wierzchu studni i&nbsp;pojono owce. Potem znów zasuwano kamień na wierzch studni na jego miejsce.</p>
<p class="BibleIndent" id="BG-29_4"><sup>29.4</sup>&nbsp;Jakub zapytał ich: Moi bracia, skąd jesteście? I&nbsp;odpowiedzieli: Jesteśmy z&nbsp;Charanu.</p>
<p class="BibleIndent" id="BG-29_5"><sup>29.5</sup>&nbsp;Zapytał ich: Czy znacie Labana, syna Nachora? Odpowiedzieli: Znamy.</p>
<p class="BibleIndent" id="BG-29_6"><sup>29.6</sup>&nbsp;Potem zapytał: Czy dobrze się miewa? A&nbsp;oni odpowiedzieli: Dobrze. Oto właśnie jego córka Rachela nadchodzi ze stadem.</p>
<p class="BibleIndent" id="BG-29_7"><sup>29.7</sup>&nbsp;Wtedy powiedział: Oto jeszcze jest jasny dzień i&nbsp;nie czas zganiać stada. Napójcie owce i&nbsp;idźcie, popaście je.</p>
<p class="BibleIndent" id="BG-29_8"><sup>29.8</sup>&nbsp;Oni odpowiedzieli: Nie możemy, dopóki nie zbiorą się wszystkie stada i&nbsp;nie odsuną kamienia z&nbsp;wierzchu studni. Wtedy napoimy stada.</p>
<p class="BibleIndent" id="BG-29_9"><sup>29.9</sup>&nbsp;A gdy jeszcze tak z&nbsp;nimi rozmawiał, nadeszła Rachela z&nbsp;owcami swego ojca, bo <i>je</i> pasła.</p>
<p class="BibleIndent" id="BG-29_10"><sup>29.10</sup>&nbsp;I gdy Jakub ujrzał Rachelę, córkę Labana, brata swej matki, z&nbsp;owcami Labana, brata swej matki, podszedł, odsunął kamień z&nbsp;wierzchu studni i&nbsp;napoił owce Labana, brata swojej matki.</p>
<p class="BibleIndent" id="BG-29_11"><sup>29.11</sup>&nbsp;Potem Jakub pocałował Rachelę i&nbsp;głośno zapłakał.</p>
<p class="BibleIndent" id="BG-29_12"><sup>29.12</sup>&nbsp;I Jakub powiedział Racheli, że jest bratem jej ojca i&nbsp;że jest synem Rebeki. Ona pobiegła więc i&nbsp;oznajmiła to swemu ojcu.</p>
<p class="BibleIndent" id="BG-29_13"><sup>29.13</sup>&nbsp;A gdy Laban usłyszał wieść o&nbsp;Jakubie, synu swojej siostry, wybiegł mu naprzeciw, objął go, ucałował i&nbsp;zaprowadził do swego domu. A&nbsp;<i>on</i> opowiedział Labanowi o&nbsp;wszystkim.</p>
<p class="BibleIndent" id="BG-29_14"><sup>29.14</sup>&nbsp;Wtedy Laban powiedział mu: Ty naprawdę <i>jesteś</i> z&nbsp;moich kości i&nbsp;z&nbsp;mojego ciała. I&nbsp;<i>Jakub</i> mieszkał u&nbsp;niego przez cały miesiąc.</p>
<p class="BibleIndent" id="BG-29_15"><sup>29.15</sup>&nbsp;Potem Laban powiedział do Jakuba: Czyż dlatego, że jesteś moim bratem, będziesz mi służyć za darmo? Powiedz mi, jaka <i>ma</i> <i>być</i> twoja zapłata.</p>
<p class="BibleIndent" id="BG-29_16"><sup>29.16</sup>&nbsp;A Laban miał dwie córki: starsza miała na imię Lea, młodsza zaś Rachela.</p>
<p class="BibleIndent" id="BG-29_17"><sup>29.17</sup>&nbsp;Lea miała czułe oczy, Rachela zaś była piękna i&nbsp;miła dla oka.</p>
<p class="BibleIndent" id="BG-29_18"><sup>29.18</sup>&nbsp;Jakub kochał Rachelę i&nbsp;powiedział: Będę ci służył siedem lat za twoją młodszą córkę Rachelę.</p>
<p class="BibleIndent" id="BG-29_19"><sup>29.19</sup>&nbsp;Laban odpowiedział: Lepiej mi ją dać tobie niż innemu mężczyźnie. Zamieszkaj ze mną.</p>
<p class="BibleIndent" id="BG-29_20"><sup>29.20</sup>&nbsp;I Jakub służył za Rachelę siedem lat, które wydawały mu się jak kilka dni, bo ją kochał.</p>
<p class="BibleIndent" id="BG-29_21"><sup>29.21</sup>&nbsp;Potem Jakub powiedział do Labana: Daj mi moją żonę, bo wypełniły się moje dni, abym z&nbsp;nią obcował.</p>
<p class="BibleIndent" id="BG-29_22"><sup>29.22</sup>&nbsp;Wtedy Laban zebrał wszystkich mężczyzn tego miejsca i&nbsp;wyprawił ucztę.</p>
<p class="BibleIndent" id="BG-29_23"><sup>29.23</sup>&nbsp;A gdy nastał wieczór, wziął swoją córkę Leę i&nbsp;wprowadził ją do <i>Jakuba</i>, a&nbsp;on obcował z&nbsp;nią.</p>
<p class="BibleIndent" id="BG-29_24"><sup>29.24</sup>&nbsp;Laban dał też swoją służącą Zilpę swej córce Lei za służącą.</p>
<p class="BibleIndent" id="BG-29_25"><sup>29.25</sup>&nbsp;Rano okazało się, że to była Lea. Powiedział więc do Labana: Cóż mi zrobiłeś? Czy nie za Rachelę ci służyłem? Dlaczego mnie oszukałeś?</p>
<p class="BibleIndent" id="BG-29_26"><sup>29.26</sup>&nbsp;Laban odpowiedział: Nie ma u&nbsp;nas zwyczaju, aby młodszą wydawać za mąż przed starszą.</p>
<p class="BibleIndent" id="BG-29_27"><sup>29.27</sup>&nbsp;Dopełnij jej tydzień, a&nbsp;dam ci i&nbsp;tę za służbę, którą mi odsłużysz drugie siedem lat.</p>
<p class="BibleIndent" id="BG-29_28"><sup>29.28</sup>&nbsp;I Jakub tak zrobił, i&nbsp;dopełnił jej tydzień. Potem <i>Laban</i> dał mu swoją córkę Rachelę za żonę.</p>
<p class="BibleIndent" id="BG-29_29"><sup>29.29</sup>&nbsp;Laban dał też swoją służącą Bilhę swej córce Racheli za służącą.</p>
<p class="BibleIndent" id="BG-29_30"><sup>29.30</sup>&nbsp;Wtedy <i>Jakub</i> obcował też z&nbsp;Rachelą i&nbsp;kochał Rachelę bardziej niż Leę, <i>i</i> służył mu jeszcze drugie siedem lat.</p>
<p class="BibleIndent" id="BG-29_31"><sup>29.31</sup>&nbsp;A gdy PAN widział, że Lea była znienawidzona, otworzył jej łono. Rachela zaś <i>była</i> bezpłodna.</p>
<p class="BibleIndent" id="BG-29_32"><sup>29.32</sup>&nbsp;Lea poczęła więc i&nbsp;urodziła syna, i&nbsp;nadała mu imię Ruben. Powiedziała bowiem: PAN naprawdę wejrzał na moje utrapienie. Dlatego teraz mój mąż będzie mnie kochać.</p>
<p class="BibleIndent" id="BG-29_33"><sup>29.33</sup>&nbsp;Gdy znów poczęła i&nbsp;urodziła syna, powiedziała: PAN usłyszał, że byłam znienawidzona. Dlatego dał mi także tego <i>syna</i>. I&nbsp;nadała mu imię Symeon.</p>
<p class="BibleIndent" id="BG-29_34"><sup>29.34</sup>&nbsp;Potem znów poczęła i&nbsp;urodziła syna, i&nbsp;powiedziała: Tym razem mój mąż przywiąże się do mnie, bo urodziłam mu trzech synów. Dlatego nadała mu imię Lewi.</p>
<p class="BibleIndent" id="BG-29_35"><sup>29.35</sup>&nbsp;Gdy jeszcze raz poczęła i&nbsp;urodziła syna, powiedziała: Teraz już będę chwalić PANA. Dlatego nadała mu imię Juda. I&nbsp;przestała rodzić.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 30</a></h3>
<p class="BibleIndent" id="BG-30_1"><sup>30.1</sup>&nbsp;Gdy Rachela widziała, że nie rodzi dzieci Jakubowi, zazdrościła swej siostrze i&nbsp;powiedziała do Jakuba: Daj mi dzieci, bo inaczej umrę.</p>
<p class="BibleIndent" id="BG-30_2"><sup>30.2</sup>&nbsp;Jakub rozgniewał się na Rachelę i&nbsp;powiedział: Czy ja jestem Bogiem, który odmówił ci owocu twego łona?</p>
<p class="BibleIndent" id="BG-30_3"><sup>30.3</sup>&nbsp;A <i>ona</i> odpowiedziała: Oto moja służąca Bilha. Obcuj z&nbsp;nią i&nbsp;urodzi na moich kolanach, i&nbsp;będę miała z&nbsp;niej dzieci.</p>
<p class="BibleIndent" id="BG-30_4"><sup>30.4</sup>&nbsp;Dała mu więc swoją służącą Bilhę za żonę, a&nbsp;Jakub z&nbsp;nią obcował.</p>
<p class="BibleIndent" id="BG-30_5"><sup>30.5</sup>&nbsp;Bilha poczęła i&nbsp;urodziła Jakubowi syna.</p>
<p class="BibleIndent" id="BG-30_6"><sup>30.6</sup>&nbsp;I Rachela powiedziała: Bóg mnie osądził i&nbsp;usłyszał mój głos, i&nbsp;dał mi syna. Dlatego nadała mu imię Dan.</p>
<p class="BibleIndent" id="BG-30_7"><sup>30.7</sup>&nbsp;Potem Bilha, służąca Racheli, znowu poczęła i&nbsp;urodziła Jakubowi drugiego syna.</p>
<p class="BibleIndent" id="BG-30_8"><sup>30.8</sup>&nbsp;Wtedy Rachela powiedziała: Dzielnie walczyłam z&nbsp;moją siostrą i&nbsp;zwyciężyłam. I&nbsp;nadała mu imię Neftali.</p>
<p class="BibleIndent" id="BG-30_9"><sup>30.9</sup>&nbsp;A gdy Lea widziała, że przestała rodzić, wzięła swoją służącą Zilpę i&nbsp;dała ją Jakubowi za żonę.</p>
<p class="BibleIndent" id="BG-30_10"><sup>30.10</sup>&nbsp;I Zilpa, służąca Lei, urodziła Jakubowi syna.</p>
<p class="BibleIndent" id="BG-30_11"><sup>30.11</sup>&nbsp;Wtedy Lea powiedziała: Przyszedł oddział. I&nbsp;nadała mu imię Gad.</p>
<p class="BibleIndent" id="BG-30_12"><sup>30.12</sup>&nbsp;Potem Zilpa, służąca Lei, urodziła Jakubowi drugiego syna.</p>
<p class="BibleIndent" id="BG-30_13"><sup>30.13</sup>&nbsp;I Lea powiedziała: To na moje szczęście, bo kobiety będą mnie nazywać szczęśliwą. I&nbsp;nadała mu imię Aszer.</p>
<p class="BibleIndent" id="BG-30_14"><sup>30.14</sup>&nbsp;A w&nbsp;czasie żniwa pszenicznego Ruben wyszedł i&nbsp;znalazł na polu mandragory, i&nbsp;przyniósł je do swojej matki Lei. Wtedy Rachela powiedziała do Lei: Daj mi, proszę, z&nbsp;mandragor twego syna.</p>
<p class="BibleIndent" id="BG-30_15"><sup>30.15</sup>&nbsp;A ona jej odpowiedziała: Mało ci, że zabrałaś mi mojego męża, to teraz chcesz też zabrać mandragory mego syna? Wtedy Rachela powiedziała: Niech śpi z&nbsp;tobą tej nocy za mandragory twego syna.</p>
<p class="BibleIndent" id="BG-30_16"><sup>30.16</sup>&nbsp;A gdy Jakub wracał wieczorem z&nbsp;pola, Lea wyszła mu naprzeciw i&nbsp;powiedziała: Masz do mnie przyjść, bo nabyłam cię za mandragory mego syna. I&nbsp;spał z&nbsp;nią tej nocy.</p>
<p class="BibleIndent" id="BG-30_17"><sup>30.17</sup>&nbsp;A Bóg wysłuchał Leę i&nbsp;poczęła, i&nbsp;urodziła Jakubowi piątego syna.</p>
<p class="BibleIndent" id="BG-30_18"><sup>30.18</sup>&nbsp;I Lea powiedziała: Bóg <i>mi</i> oddał moją zapłatę za to, że dałam moją służącą swemu mężowi. I&nbsp;nadała mu imię Issachar.</p>
<p class="BibleIndent" id="BG-30_19"><sup>30.19</sup>&nbsp;Potem Lea znowu poczęła i&nbsp;urodziła Jakubowi szóstego syna.</p>
<p class="BibleIndent" id="BG-30_20"><sup>30.20</sup>&nbsp;I Lea mówiła: Bóg obdarzył mnie wspaniałym darem. Teraz mój mąż będzie ze mną mieszkał, bo urodziłam mu sześciu synów. I&nbsp;nadała mu imię Zebulon.</p>
<p class="BibleIndent" id="BG-30_21"><sup>30.21</sup>&nbsp;Potem urodziła córkę i&nbsp;nadała jej imię Dina.</p>
<p class="BibleIndent" id="BG-30_22"><sup>30.22</sup>&nbsp;Bóg wspomniał też na Rachelę i&nbsp;wysłuchał ją Bóg, i&nbsp;otworzył jej łono.</p>
<p class="BibleIndent" id="BG-30_23"><sup>30.23</sup>&nbsp;Poczęła więc i&nbsp;urodziła syna, i&nbsp;powiedziała: Bóg zabrał moją hańbę.</p>
<p class="BibleIndent" id="BG-30_24"><sup>30.24</sup>&nbsp;Nadała mu imię Józef i&nbsp;powiedziała: Niech PAN da mi drugiego syna.</p>
<p class="BibleIndent" id="BG-30_25"><sup>30.25</sup>&nbsp;Gdy Rachela urodziła Józefa, Jakub powiedział do Labana: Puść mnie, abym wrócił do mego miejsca i&nbsp;do mojej ziemi.</p>
<p class="BibleIndent" id="BG-30_26"><sup>30.26</sup>&nbsp;Daj mi moje żony i&nbsp;moje dzieci, za które ci służyłem, abym mógł iść. Wiesz przecież, jak ci służyłem.</p>
<p class="BibleIndent" id="BG-30_27"><sup>30.27</sup>&nbsp;I Laban powiedział do niego: Proszę, jeśli znalazłem łaskę w&nbsp;twoich oczach, <i>zostań</i> <i>ze</i> <i>mną</i>. Doznałem <i>bowiem</i> tego, że PAN mi błogosławił ze względu na ciebie.</p>
<p class="BibleIndent" id="BG-30_28"><sup>30.28</sup>&nbsp;Mówił dalej: Wyznacz swoją zapłatę, a&nbsp;dam ci ją.</p>
<p class="BibleIndent" id="BG-30_29"><sup>30.29</sup>&nbsp;Wtedy <i>Jakub</i> mu odpowiedział: Ty wiesz, jak ci służyłem i&nbsp;jaki stał się przy mnie twój dobytek.</p>
<p class="BibleIndent" id="BG-30_30"><sup>30.30</sup>&nbsp;Miałeś bowiem niewiele przed moim przyjściem, a&nbsp;bardzo się to pomnożyło i&nbsp;PAN błogosławił ci, odkąd tu jestem. Kiedy jednak mam się starać o&nbsp;swój dom?</p>
<p class="BibleIndent" id="BG-30_31"><sup>30.31</sup>&nbsp;I <i>Laban</i> zapytał: Cóż mam ci dać? Jakub odpowiedział: Nic mi nie dasz. Ale jeśli zrobisz to, <i>co</i> <i>ci</i> <i>powiem</i>, wtedy wrócę i&nbsp;będę pasł twoje stado, i&nbsp;strzegł go.</p>
<p class="BibleIndent" id="BG-30_32"><sup>30.32</sup>&nbsp;Obejdę dziś wszystkie twoje stada i&nbsp;odłączę z&nbsp;nich każde bydło pstre i&nbsp;nakrapiane i&nbsp;każde bydło ciemne wśród owiec, a&nbsp;nakrapiane i&nbsp;pstre wśród kóz. To będzie moja zapłata.</p>
<p class="BibleIndent" id="BG-30_33"><sup>30.33</sup>&nbsp;Potem moja sprawiedliwość da świadectwo o&nbsp;mnie, gdy przyjdzie czas, abyś mi zapłacił. Wszystko, co nie będzie pstre i&nbsp;nakrapiane wśród kóz, a&nbsp;ciemne wśród owiec, niech będzie mi <i>poczytane</i> za kradzież.</p>
<p class="BibleIndent" id="BG-30_34"><sup>30.34</sup>&nbsp;Laban powiedział: Niech się stanie według twego słowa.</p>
<p class="BibleIndent" id="BG-30_35"><sup>30.35</sup>&nbsp;W tym dniu odłączył kozły prążkowane i&nbsp;nakrapiane i&nbsp;wszystkie kozy pstre i&nbsp;nakrapiane, i&nbsp;wszystkie, które miały jakąś białą plamkę, także i&nbsp;czarne wśród owiec, i&nbsp;oddał <i>je</i> w&nbsp;ręce swych synów.</p>
<p class="BibleIndent" id="BG-30_36"><sup>30.36</sup>&nbsp;I <i>Laban</i> odłączył się od Jakuba na odległość trzech dni drogi. A&nbsp;Jakub pasł resztę stada Labana.</p>
<p class="BibleIndent" id="BG-30_37"><sup>30.37</sup>&nbsp;Wtedy Jakub nabrał zielonych prętów topolowych, laskowych i&nbsp;kasztanowych i&nbsp;<i>miejscami</i> poobdzierał je z&nbsp;kory do białego, obnażając białość, która <i>była</i> na prętach.</p>
<p class="BibleIndent" id="BG-30_38"><sup>30.38</sup>&nbsp;Gdy stada przychodziły pić, przed stadami nakładł do rynien i&nbsp;koryt z&nbsp;wodą tych prętów, które poobdzierał z&nbsp;kory, aby parzyły się stada, przychodząc pić.</p>
<p class="BibleIndent" id="BG-30_39"><sup>30.39</sup>&nbsp;I stada parzyły się przy tych prętach i&nbsp;rodziły jagnięta prążkowane, pstre i&nbsp;nakrapiane.</p>
<p class="BibleIndent" id="BG-30_40"><sup>30.40</sup>&nbsp;I Jakub odłączył jagnięta, a&nbsp;owce stawiał przodem do <i>jagniąt</i> prążkowanych i&nbsp;do wszystkich ciemnych w&nbsp;stadzie Labana, a&nbsp;swoje stada stawiał osobno i&nbsp;nie łączył ich ze stadem Labana.</p>
<p class="BibleIndent" id="BG-30_41"><sup>30.41</sup>&nbsp;A gdy silniejsze zwierzęta się parzyły, Jakub kładł pręty w&nbsp;koryta, przed oczy zwierząt, aby parzyły się przed prętami.</p>
<p class="BibleIndent" id="BG-30_42"><sup>30.42</sup>&nbsp;Lecz gdy przychodziły słabsze zwierzęta, nie kładł <i>ich</i>. I&nbsp;słabsze były Labana, a&nbsp;silniejsze Jakuba.</p>
<p class="BibleIndent" id="BG-30_43"><sup>30.43</sup>&nbsp;I tak wzbogacił się bardzo ten człowiek, i&nbsp;miał wiele stad, a&nbsp;także służące i&nbsp;służących oraz wielbłądy i&nbsp;osły.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 31</a></h3>
<p class="BibleIndent" id="BG-31_1"><sup>31.1</sup>&nbsp;Potem <i>Jakub</i> usłyszał, jak synowie Labana mówili: Jakub zabrał wszystko, co należało do naszego ojca, i&nbsp;z&nbsp;tego, co było naszego ojca, zdobył całe to bogactwo.</p>
<p class="BibleIndent" id="BG-31_2"><sup>31.2</sup>&nbsp;Jakub widział też oblicze Labana, że nie było w&nbsp;stosunku do niego takie jak wcześniej.</p>
<p class="BibleIndent" id="BG-31_3"><sup>31.3</sup>&nbsp;Wtedy PAN powiedział do Jakuba: Wróć do ziemi swoich ojców i&nbsp;do swojej rodziny, a&nbsp;będę z&nbsp;tobą.</p>
<p class="BibleIndent" id="BG-31_4"><sup>31.4</sup>&nbsp;Jakub kazał więc przywołać Rachelę i&nbsp;Leę na pole do swojego stada.</p>
<p class="BibleIndent" id="BG-31_5"><sup>31.5</sup>&nbsp;I powiedział im: Widzę oblicze waszego ojca, że nie jest w&nbsp;stosunku do mnie takie jak wcześniej, ale Bóg mego ojca był ze mną.</p>
<p class="BibleIndent" id="BG-31_6"><sup>31.6</sup>&nbsp;Wy też same wiecie, że ze wszystkich moich sił służyłem waszemu ojcu;</p>
<p class="BibleIndent" id="BG-31_7"><sup>31.7</sup>&nbsp;Ale wasz ojciec oszukał mnie i&nbsp;dziesięć razy zmieniał moją zapłatę. Bóg jednak nie pozwolił mu skrzywdzić mnie.</p>
<p class="BibleIndent" id="BG-31_8"><sup>31.8</sup>&nbsp;Jeśli powiedział: Pstre będą twoją zapłatą, to wszystkie stada rodziły pstre; a&nbsp;gdy mówił: Prążkowane będą twoją zapłatą, to wszystkie stada rodziły prążkowane.</p>
<p class="BibleIndent" id="BG-31_9"><sup>31.9</sup>&nbsp;W ten sposób Bóg odebrał dobytek waszemu ojcu i&nbsp;dał <i>go</i> mnie.</p>
<p class="BibleIndent" id="BG-31_10"><sup>31.10</sup>&nbsp;Gdy bowiem był czas parzenia się stad, podniosłem swe oczy i&nbsp;widziałem we śnie, że samce łączyły się z&nbsp;bydłami prążkowanymi, pstrymi i&nbsp;biało nakrapianymi.</p>
<p class="BibleIndent" id="BG-31_11"><sup>31.11</sup>&nbsp;Wtedy Anioł Boga powiedział mi we śnie: Jakubie! A&nbsp;ja odpowiedziałem: Oto jestem.</p>
<p class="BibleIndent" id="BG-31_12"><sup>31.12</sup>&nbsp;Potem powiedział: Podnieś teraz swe oczy i&nbsp;zobacz wszystkie samce łączące się z&nbsp;owcami prążkowanymi, pstrymi i&nbsp;biało nakrapianymi. Widziałem bowiem wszystko, co Laban ci uczynił.</p>
<p class="BibleIndent" id="BG-31_13"><sup>31.13</sup>&nbsp;Ja jestem Bogiem z&nbsp;Betel, gdzie namaściłeś kamień i&nbsp;gdzie złożyłeś mi ślub. Teraz więc wstań, wyjdź z&nbsp;tej ziemi i&nbsp;wróć do ziemi twojej rodziny.</p>
<p class="BibleIndent" id="BG-31_14"><sup>31.14</sup>&nbsp;I Rachela, i&nbsp;Lea odpowiedziały mu: Czy mamy jeszcze <i>jakąś</i> cząstkę i&nbsp;dziedzictwo w&nbsp;domu naszego ojca?</p>
<p class="BibleIndent" id="BG-31_15"><sup>31.15</sup>&nbsp;Czy nie jesteśmy uważane u&nbsp;niego za obce? Sprzedał nas bowiem i&nbsp;jeszcze przejadł nasz majątek.</p>
<p class="BibleIndent" id="BG-31_16"><sup>31.16</sup>&nbsp;Bo całe bogactwo, które Bóg odebrał naszemu ojcu, jest nasze i&nbsp;naszych synów. Dlatego teraz zrób wszystko, co ci Bóg rozkazał.</p>
<p class="BibleIndent" id="BG-31_17"><sup>31.17</sup>&nbsp;Jakub wstał więc i&nbsp;wsadził swych synów i&nbsp;swe żony na wielbłądy.</p>
<p class="BibleIndent" id="BG-31_18"><sup>31.18</sup>&nbsp;I zabrał całe swoje stado i&nbsp;cały swój majątek, który zdobył, swój dobytek, który nabył w&nbsp;Paddan-Aram, aby wrócić do swego ojca Izaaka, do ziemi Kanaan.</p>
<p class="BibleIndent" id="BG-31_19"><sup>31.19</sup>&nbsp;Gdy Laban odszedł strzyc swoje owce, Rachela ukradła posążki należące do jej ojca.</p>
<p class="BibleIndent" id="BG-31_20"><sup>31.20</sup>&nbsp;I Jakub wykradł się potajemnie od Labana Syryjczyka, nie oznajmiając mu, że ucieka.</p>
<p class="BibleIndent" id="BG-31_21"><sup>31.21</sup>&nbsp;Uciekł więc ze wszystkim, co miał. Wstał i&nbsp;przeprawił się przez rzekę, i&nbsp;udał się <i>ku</i> górze Gilead.</p>
<p class="BibleIndent" id="BG-31_22"><sup>31.22</sup>&nbsp;A trzeciego dnia doniesiono Labanowi, że Jakub uciekł.</p>
<p class="BibleIndent" id="BG-31_23"><sup>31.23</sup>&nbsp;Wziął więc ze sobą swoich braci, gonił go przez siedem dni i&nbsp;doścignął go na górze Gilead.</p>
<p class="BibleIndent" id="BG-31_24"><sup>31.24</sup>&nbsp;Lecz Bóg przyszedł do Labana Syryjczyka tej nocy we śnie i&nbsp;powiedział mu: Strzeż się, abyś nie mówił do Jakuba ani dobrze, ani źle.</p>
<p class="BibleIndent" id="BG-31_25"><sup>31.25</sup>&nbsp;Laban dogonił Jakuba, gdy Jakub rozbił swój namiot na górze. Laban ze swoimi braćmi też rozbił namiot na górze Gilead.</p>
<p class="BibleIndent" id="BG-31_26"><sup>31.26</sup>&nbsp;Wtedy Laban powiedział do Jakuba: Coś ty zrobił, że się wykradłeś potajemnie ode mnie i&nbsp;uprowadziłeś moje córki jak pojmane mieczem?</p>
<p class="BibleIndent" id="BG-31_27"><sup>31.27</sup>&nbsp;Dlaczego potajemnie uciekłeś i&nbsp;wykradłeś się ode mnie, i&nbsp;nic mi nie powiedziałeś, abym mógł wyprawić cię z&nbsp;radością, z&nbsp;pieśniami, z&nbsp;bębnem i&nbsp;harfą?</p>
<p class="BibleIndent" id="BG-31_28"><sup>31.28</sup>&nbsp;I nie pozwoliłeś mi ucałować moich synów i&nbsp;moich córek? Naprawdę głupio postąpiłeś.</p>
<p class="BibleIndent" id="BG-31_29"><sup>31.29</sup>&nbsp;Jest to w&nbsp;mocy mojej ręki, aby zrobić wam coś złego, ale Bóg waszego ojca powiedział mi zeszłej nocy: Strzeż się, abyś nie mówił do Jakuba ani dobrze, ani źle.</p>
<p class="BibleIndent" id="BG-31_30"><sup>31.30</sup>&nbsp;A teraz, gdy chciałeś odejść, bo bardzo tęskniłeś za domem twego ojca, dlaczego ukradłeś moje bożki?</p>
<p class="BibleIndent" id="BG-31_31"><sup>31.31</sup>&nbsp;I Jakub odpowiedział Labanowi: Bałem się, bo myślałem, że siłą odbierzesz mi twoje córki.</p>
<p class="BibleIndent" id="BG-31_32"><sup>31.32</sup>&nbsp;Lecz ten, u&nbsp;kogo znajdziesz twoje bożki, niech umrze. Sprawdź w&nbsp;obecności naszych braci, czy coś twojego jest u&nbsp;mnie, i&nbsp;weź sobie. Jakub nie wiedział bowiem, że Rachela je ukradła.</p>
<p class="BibleIndent" id="BG-31_33"><sup>31.33</sup>&nbsp;Laban wszedł więc do namiotu Jakuba i&nbsp;do namiotu Lei, a&nbsp;także do namiotu obu służących, ale <i>nic</i> nie znalazł. Gdy wyszedł z&nbsp;namiotu Lei, wszedł do namiotu Racheli.</p>
<p class="BibleIndent" id="BG-31_34"><sup>31.34</sup>&nbsp;A Rachela wzięła posążki, włożyła je pod siodło wielbłądzie i&nbsp;usiadła na nich. Laban przeszukał cały namiot, ale <i>nic</i> nie znalazł.</p>
<p class="BibleIndent" id="BG-31_35"><sup>31.35</sup>&nbsp;Powiedziała do swego ojca: Niech się mój pan nie gniewa, że nie mogę wstać przed tobą, bo <i>mam</i> kobiecą przypadłość. I&nbsp;szukał, ale nie znalazł posążków.</p>
<p class="BibleIndent" id="BG-31_36"><sup>31.36</sup>&nbsp;Wtedy Jakub rozgniewał się i&nbsp;zganił Labana. I&nbsp;Jakub powiedział do Labana: Jakie jest moje przestępstwo i&nbsp;jaki mój grzech, że goniłeś mnie w&nbsp;gniewie?</p>
<p class="BibleIndent" id="BG-31_37"><sup>31.37</sup>&nbsp;Oto przeszukałeś wszystkie moje rzeczy. Co znalazłeś z&nbsp;rzeczy należących do twego domu? Połóż <i>to</i> tutaj przed moimi i&nbsp;twoimi braćmi i&nbsp;niech rozsądzą między nami dwoma.</p>
<p class="BibleIndent" id="BG-31_38"><sup>31.38</sup>&nbsp;Dwadzieścia lat mieszkałem z&nbsp;tobą. Twoje owce i&nbsp;twoje kozy nie roniły, a&nbsp;baranów z&nbsp;twego stada nie jadłem.</p>
<p class="BibleIndent" id="BG-31_39"><sup>31.39</sup>&nbsp;Rozszarpanego <i>przez</i> <i>zwierzę</i> nie przynosiłem do ciebie, wynagradzałem ci szkodę; z&nbsp;mojej ręki domagałeś się tego, co było ukradzione we dnie i&nbsp;co było ukradzione w&nbsp;nocy.</p>
<p class="BibleIndent" id="BG-31_40"><sup>31.40</sup>&nbsp;Bywało, <i>że</i> we dnie męczył mnie upał, a&nbsp;mróz w&nbsp;nocy, tak że sen odchodził od moich oczu.</p>
<p class="BibleIndent" id="BG-31_41"><sup>31.41</sup>&nbsp;Dwadzieścia lat ci służyłem w&nbsp;twoim domu: czternaście lat za twoje dwie córki, a&nbsp;sześć lat za twoje bydło. A&nbsp;po dziesięć razy zmieniałeś moją zapłatę.</p>
<p class="BibleIndent" id="BG-31_42"><sup>31.42</sup>&nbsp;Gdyby Bóg mojego ojca, Bóg Abrahama i&nbsp;bojaźń Izaaka, nie był ze mną, pewnie byś mnie teraz odprawił z&nbsp;niczym. <i>Ale</i> Bóg wejrzał na moje utrapienie i&nbsp;na pracę moich rąk i&nbsp;przestrzegł cię zeszłej nocy.</p>
<p class="BibleIndent" id="BG-31_43"><sup>31.43</sup>&nbsp;Wtedy Laban odpowiedział Jakubowi: Córki te są moimi córkami i&nbsp;dzieci te są moimi dziećmi, i&nbsp;dobytek <i>ten</i> to mój dobytek, i&nbsp;wszystko, co widzisz, jest moje. Ale cóż mogę dziś uczynić tym moim córkom albo dzieciom, które urodziły?</p>
<p class="BibleIndent" id="BG-31_44"><sup>31.44</sup>&nbsp;Chodź więc, zawrzyjmy przymierze, ja i&nbsp;ty, i&nbsp;niech to będzie świadectwem między mną a&nbsp;tobą.</p>
<p class="BibleIndent" id="BG-31_45"><sup>31.45</sup>&nbsp;I Jakub wziął kamień, i&nbsp;postawił go jako pomnik.</p>
<p class="BibleIndent" id="BG-31_46"><sup>31.46</sup>&nbsp;Potem Jakub powiedział do swoich braci: Nazbierajcie kamieni. Wzięli więc kamienie i&nbsp;zrobili stos, i&nbsp;jedli tam na tym stosie.</p>
<p class="BibleIndent" id="BG-31_47"><sup>31.47</sup>&nbsp;I Laban nazwał go Jegar Sahaduta, a&nbsp;Jakub go nazwał Galed.</p>
<p class="BibleIndent" id="BG-31_48"><sup>31.48</sup>&nbsp;Bo Laban mówił: Ten stos <i>niech</i> <i>będzie</i> dziś świadkiem między mną a&nbsp;tobą. Dlatego <i>Jakub</i> nazwał go Galed;</p>
<p class="BibleIndent" id="BG-31_49"><sup>31.49</sup>&nbsp;I Myspa, bo <i>Laban</i> powiedział: Niech PAN czuwa nade mną i&nbsp;nad tobą, gdy się oddalimy od siebie.</p>
<p class="BibleIndent" id="BG-31_50"><sup>31.50</sup>&nbsp;Jeśli będziesz krzywdził moje córki i&nbsp;jeśli pojmiesz inne żony oprócz moich córek, <i>to</i> <i>choć</i> nie ma tu z&nbsp;nami nikogo, patrz: Bóg <i>jest</i> świadkiem między mną a&nbsp;tobą.</p>
<p class="BibleIndent" id="BG-31_51"><sup>31.51</sup>&nbsp;I Laban mówił dalej do Jakuba: Oto ten stos <i>kamieni</i> i&nbsp;oto ten pomnik, który postawiłem między mną a&nbsp;tobą.</p>
<p class="BibleIndent" id="BG-31_52"><sup>31.52</sup>&nbsp;Ten stos jest świadkiem i&nbsp;ten pomnik <i>jest</i> świadkiem <i>tego</i>, że ja do ciebie nie pójdę dalej za ten stos i&nbsp;ty też nie pójdziesz do mnie za ten stos i&nbsp;pomnik w&nbsp;złym <i>zamiarze</i>.</p>
<p class="BibleIndent" id="BG-31_53"><sup>31.53</sup>&nbsp;Bóg Abrahama i&nbsp;Bóg Nachora, Bóg ich ojca, niech rozsądzi między nami. Jakub przysiągł więc przez bojaźń swego ojca Izaaka.</p>
<p class="BibleIndent" id="BG-31_54"><sup>31.54</sup>&nbsp;Potem Jakub złożył na wzgórzu ofiarę i&nbsp;wezwał swych braci do jedzenia chleba. Jedli więc chleb i&nbsp;nocowali na <i>tym</i> wzgórzu.</p>
<p class="BibleIndent" id="BG-31_55"><sup>31.55</sup>&nbsp;Nazajutrz wcześnie rano Laban wstał, ucałował swoich synów i&nbsp;swoje córki i&nbsp;błogosławił im. A&nbsp;Laban odszedł i&nbsp;wrócił na swoje miejsce.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 32</a></h3>
<p class="BibleIndent" id="BG-32_1"><sup>32.1</sup>&nbsp;Jakub też poszedł swoją drogą i&nbsp;spotkali go aniołowie Boga.</p>
<p class="BibleIndent" id="BG-32_2"><sup>32.2</sup>&nbsp;Gdy Jakub ich ujrzał, powiedział: To obóz Boga. I&nbsp;nadał temu miejscu nazwę Machanaim.</p>
<p class="BibleIndent" id="BG-32_3"><sup>32.3</sup>&nbsp;Potem Jakub wysłał przed sobą posłańców do swego brata Ezawa, do ziemi Seir, do krainy Edomu.</p>
<p class="BibleIndent" id="BG-32_4"><sup>32.4</sup>&nbsp;I rozkazał im: Tak powiecie do mego pana Ezawa: To mówi twój sługa Jakub: Byłem gościem u&nbsp;Labana i&nbsp;przebywałem z&nbsp;nim aż do tego czasu.</p>
<p class="BibleIndent" id="BG-32_5"><sup>32.5</sup>&nbsp;Mam woły, osły i&nbsp;owce, służących i&nbsp;służące, a&nbsp;posyłam oznajmić to memu panu, żebym znalazł łaskę w&nbsp;twoich oczach.</p>
<p class="BibleIndent" id="BG-32_6"><sup>32.6</sup>&nbsp;Posłańcy wrócili do Jakuba i&nbsp;mówili: Przyszliśmy do twego brata Ezawa, a&nbsp;on też idzie naprzeciwko ciebie, a&nbsp;z&nbsp;nim czterystu mężów.</p>
<p class="BibleIndent" id="BG-32_7"><sup>32.7</sup>&nbsp;Jakub bardzo się przestraszył i&nbsp;ogarnęła go trwoga. Podzielił więc lud, który z&nbsp;nim <i>był</i>, oraz owce, woły i&nbsp;wielbłądy na dwa obozy.</p>
<p class="BibleIndent" id="BG-32_8"><sup>32.8</sup>&nbsp;I powiedział: Jeśli Ezaw przyjdzie do jednego obozu i&nbsp;uderzy na niego, to drugi obóz ocaleje.</p>
<p class="BibleIndent" id="BG-32_9"><sup>32.9</sup>&nbsp;Potem Jakub powiedział: Boże mego ojca Abrahama i&nbsp;Boże mego ojca Izaaka, PANIE, który do mnie powiedziałeś: Wróć do twojej ziemi i&nbsp;do twojej rodziny, a&nbsp;będę ci wyświadczał dobro.</p>
<p class="BibleIndent" id="BG-32_10"><sup>32.10</sup>&nbsp;Nie jestem godzien wszelkiego miłosierdzia i&nbsp;całej wierności, które okazałeś swemu słudze. Bo tylko o&nbsp;lasce przeszedłem ten Jordan, a&nbsp;teraz mam dwa obozy.</p>
<p class="BibleIndent" id="BG-32_11"><sup>32.11</sup>&nbsp;Wyrwij mnie, proszę, z&nbsp;ręki mego brata, z&nbsp;ręki Ezawa, bo się go boję, że przyjdzie i&nbsp;zabije mnie <i>i</i> matki z&nbsp;dziećmi.</p>
<p class="BibleIndent" id="BG-32_12"><sup>32.12</sup>&nbsp;Ty bowiem powiedziałeś: Na pewno będę ci wyświadczał dobro i&nbsp;rozmnożę twoje potomstwo jak piasek morski, który nie może być zliczony z&nbsp;powodu jego mnóstwa.</p>
<p class="BibleIndent" id="BG-32_13"><sup>32.13</sup>&nbsp;I przenocował tam tej nocy, i&nbsp;wziął z&nbsp;tego, co miał pod ręką, dar dla swego brata Ezawa;</p>
<p class="BibleIndent" id="BG-32_14"><sup>32.14</sup>&nbsp;Dwieście kóz i&nbsp;dwadzieścia kozłów, dwieście owiec i&nbsp;dwadzieścia baranów;</p>
<p class="BibleIndent" id="BG-32_15"><sup>32.15</sup>&nbsp;Trzydzieści karmiących wielbłądzic z&nbsp;młodymi, czterdzieści krów i&nbsp;dziesięć wołów, dwadzieścia oślic i&nbsp;dziesięcioro ośląt.</p>
<p class="BibleIndent" id="BG-32_16"><sup>32.16</sup>&nbsp;I oddał <i>je</i> w&nbsp;ręce swoich sług, każde stado oddzielnie, i&nbsp;powiedział do swoich sług: Idźcie przede mną i&nbsp;zachowajcie odstęp między stadami.</p>
<p class="BibleIndent" id="BG-32_17"><sup>32.17</sup>&nbsp;I rozkazał pierwszemu: Gdy spotka cię mój brat Ezaw, a&nbsp;spyta cię: Czyj jesteś? I&nbsp;dokąd idziesz? A&nbsp;czyje to <i>stado</i> przed tobą?</p>
<p class="BibleIndent" id="BG-32_18"><sup>32.18</sup>&nbsp;Wtedy odpowiesz: To jest dar od twego sługi Jakuba, posłany memu panu Ezawowi. A&nbsp;oto on sam <i>idzie</i> za nami.</p>
<p class="BibleIndent" id="BG-32_19"><sup>32.19</sup>&nbsp;Tak też rozkazał drugiemu i&nbsp;trzeciemu, i&nbsp;wszystkim idącym za tymi stadami: Tymi słowy mówcie do Ezawa, gdy go spotkacie.</p>
<p class="BibleIndent" id="BG-32_20"><sup>32.20</sup>&nbsp;Powiecie <i>mu</i> też: Oto twój sługa Jakub <i>idzie</i> za nami. Myślał bowiem: Przebłagam go darem, który idzie przede mną, a&nbsp;potem zobaczę jego oblicze. Może mnie przyjmie łaskawie.</p>
<p class="BibleIndent" id="BG-32_21"><sup>32.21</sup>&nbsp;I poszedł przed nim ten dar, a&nbsp;sam przenocował tej nocy ze <i>swoim</i> obozem.</p>
<p class="BibleIndent" id="BG-32_22"><sup>32.22</sup>&nbsp;Wstał tej nocy, wziął obie swe żony i&nbsp;dwie swoje służebnice oraz jedenastu swoich synów i&nbsp;przeszedł przez bród Jabboku.</p>
<p class="BibleIndent" id="BG-32_23"><sup>32.23</sup>&nbsp;I wziął ich, przeprawił przez tę rzekę i&nbsp;przeprowadził <i>wszystko</i>, co miał.</p>
<p class="BibleIndent" id="BG-32_24"><sup>32.24</sup>&nbsp;Jakub zaś został sam. I&nbsp;walczył z&nbsp;nim <i>pewien</i> mężczyzna aż do wzejścia zorzy.</p>
<p class="BibleIndent" id="BG-32_25"><sup>32.25</sup>&nbsp;A widząc, że nie może go pokonać, dotknął go w&nbsp;staw biodrowy i&nbsp;wytrącił biodro Jakubowi ze stawu, gdy się z&nbsp;nim mocował.</p>
<p class="BibleIndent" id="BG-32_26"><sup>32.26</sup>&nbsp;I powiedział: Puść mnie, bo już wzeszła zorza. Odpowiedział: Nie puszczę cię, aż mi pobłogosławisz.</p>
<p class="BibleIndent" id="BG-32_27"><sup>32.27</sup>&nbsp;Wtedy mu powiedział: Jakie jest twoje imię? I&nbsp;odpowiedział: Jakub.</p>
<p class="BibleIndent" id="BG-32_28"><sup>32.28</sup>&nbsp;I powiedział: Twoim imieniem nie będzie już Jakub, ale Izrael, bo mężnie zmagałeś się z&nbsp;Bogiem i&nbsp;z&nbsp;ludźmi i&nbsp;zwyciężyłeś.</p>
<p class="BibleIndent" id="BG-32_29"><sup>32.29</sup>&nbsp;I Jakub spytał: Powiedz mi, proszę, twoje imię. A&nbsp;on odpowiedział: Czemu pytasz o&nbsp;moje imię? I&nbsp;tam mu błogosławił.</p>
<p class="BibleIndent" id="BG-32_30"><sup>32.30</sup>&nbsp;Jakub nadał więc temu miejscu nazwę Penuel, <i>mówiąc</i>: Widziałem bowiem Boga twarzą w&nbsp;twarz, a&nbsp;moja dusza została zachowana.</p>
<p class="BibleIndent" id="BG-32_31"><sup>32.31</sup>&nbsp;I kiedy minął <i>miejsce</i> Penuel, wzeszło słońce, a&nbsp;on utykał z&nbsp;powodu swojego biodra.</p>
<p class="BibleIndent" id="BG-32_32"><sup>32.32</sup>&nbsp;Dlatego do dziś synowie Izraela nie jadają ścięgna, które jest w&nbsp;stawie biodrowym, gdyż dotknął Jakuba w&nbsp;staw biodrowy, w&nbsp;ścięgno, które się skurczyło.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 33</a></h3>
<p class="BibleIndent" id="BG-33_1"><sup>33.1</sup>&nbsp;Potem Jakub podniósł oczy i&nbsp;zobaczył, że Ezaw nadchodzi, a&nbsp;z&nbsp;nim czterystu mężczyzn. Podzielił więc dzieci między Leę, Rachelę a&nbsp;dwie służące.</p>
<p class="BibleIndent" id="BG-33_2"><sup>33.2</sup>&nbsp;I postawił na przodzie służące i&nbsp;ich dzieci, za nimi Leę i&nbsp;jej dzieci, a&nbsp;na końcu Rachelę z&nbsp;Józefem.</p>
<p class="BibleIndent" id="BG-33_3"><sup>33.3</sup>&nbsp;Sam zaś wyszedł przed nich i&nbsp;pokłonił się siedem razy aż do ziemi, zanim doszedł do swego brata.</p>
<p class="BibleIndent" id="BG-33_4"><sup>33.4</sup>&nbsp;Ale Ezaw wybiegł mu naprzeciw, objął go, rzucił mu się na szyję i&nbsp;całował go. I&nbsp;płakali.</p>
<p class="BibleIndent" id="BG-33_5"><sup>33.5</sup>&nbsp;Potem podniósł oczy, zobaczył żony i&nbsp;dzieci i&nbsp;zapytał: <i>A</i> kim <i>są</i> ci przy tobie? I&nbsp;odpowiedział: <i>To</i> <i>są</i> dzieci, które Bóg w&nbsp;swej łaskawości dał twemu słudze.</p>
<p class="BibleIndent" id="BG-33_6"><sup>33.6</sup>&nbsp;Wtedy przybliżyły się służące ze swoimi dziećmi i&nbsp;pokłoniły się.</p>
<p class="BibleIndent" id="BG-33_7"><sup>33.7</sup>&nbsp;Przybliżyła się też Lea ze swoimi dziećmi i&nbsp;pokłoniły się. Potem przybliżyli się Józef i&nbsp;Rachela i&nbsp;pokłonili się.</p>
<p class="BibleIndent" id="BG-33_8"><sup>33.8</sup>&nbsp;I <i>Ezaw</i> zapytał: Co znaczy cały ten obóz, z&nbsp;którym się spotkałem? <i>Jakub</i> odpowiedział: Abym znalazł łaskę w&nbsp;oczach mego pana.</p>
<p class="BibleIndent" id="BG-33_9"><sup>33.9</sup>&nbsp;Wtedy Ezaw powiedział: Ja mam dosyć, mój bracie, zatrzymaj to, co twoje.</p>
<p class="BibleIndent" id="BG-33_10"><sup>33.10</sup>&nbsp;I Jakub powiedział: Nie, proszę, jeśli znalazłem teraz łaskę w&nbsp;twoich oczach, przyjmij dar z&nbsp;mojej ręki, bo gdy zobaczyłem twoje oblicze, to jakbym widział oblicze Boga, i&nbsp;ty łaskawie mnie przyjąłeś.</p>
<p class="BibleIndent" id="BG-33_11"><sup>33.11</sup>&nbsp;Przyjmij, proszę, mój dar, który ci przyniosłem, bo Bóg hojnie mi błogosławił, a&nbsp;mam dość wszystkiego. I&nbsp;tak nalegał na niego, że to przyjął.</p>
<p class="BibleIndent" id="BG-33_12"><sup>33.12</sup>&nbsp;<i>Ezaw</i> powiedział: Ruszajmy w&nbsp;drogę i&nbsp;chodźmy, a&nbsp;ja pójdę przed tobą.</p>
<p class="BibleIndent" id="BG-33_13"><sup>33.13</sup>&nbsp;I <i>Jakub</i> mu odpowiedział: Mój pan wie, że mam ze sobą dzieci wątłe, a&nbsp;owce i&nbsp;krowy karmią młode. Jeśli popędzi się je przez cały dzień, zginie całe stado.</p>
<p class="BibleIndent" id="BG-33_14"><sup>33.14</sup>&nbsp;Niech mój pan, proszę, idzie przed swoim sługą, a&nbsp;ja będę szedł powoli, jak nadąży stado, które jest przede mną, i&nbsp;jak nadążą dzieci, aż przyjdę do mego pana do Seiru.</p>
<p class="BibleIndent" id="BG-33_15"><sup>33.15</sup>&nbsp;Wtedy Ezaw powiedział: Zostawię więc przy tobie <i>część</i> ludzi, którzy są ze mną. A&nbsp;on odpowiedział: A&nbsp;na cóż to? Obym znalazł łaskę w&nbsp;oczach mego pana.</p>
<p class="BibleIndent" id="BG-33_16"><sup>33.16</sup>&nbsp;I tego dnia Ezaw wrócił swą drogą do Seiru.</p>
<p class="BibleIndent" id="BG-33_17"><sup>33.17</sup>&nbsp;A Jakub wyruszył do Sukkot i&nbsp;zbudował sobie dom, i&nbsp;zrobił szałasy dla swoich stad. Dlatego nazwał to miejsce Sukkot.</p>
<p class="BibleIndent" id="BG-33_18"><sup>33.18</sup>&nbsp;I Jakub przyszedł szczęśliwie do miasta Sychem, które było w&nbsp;ziemi Kanaan, gdy wrócił z&nbsp;Paddan-Aram, i&nbsp;rozbił obóz przed miastem.</p>
<p class="BibleIndent" id="BG-33_19"><sup>33.19</sup>&nbsp;I za sto monet kupił od synów Hemora, ojca Sychema, część pola, na którym rozbił swój namiot.</p>
<p class="BibleIndent" id="BG-33_20"><sup>33.20</sup>&nbsp;Tam też postawił ołtarz i&nbsp;nazwał go: Mocny Bóg Izraela.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 34</a></h3>
<p class="BibleIndent" id="BG-34_1"><sup>34.1</sup>&nbsp;I Dina, córka Lei, którą urodziła Jakubowi, wyszła, aby zobaczyć córki tej ziemi.</p>
<p class="BibleIndent" id="BG-34_2"><sup>34.2</sup>&nbsp;A gdy zobaczył ją Sychem, syn Chamora Chiwwity, książę tej ziemi, porwał ją, spał z&nbsp;nią i&nbsp;ją zhańbił.</p>
<p class="BibleIndent" id="BG-34_3"><sup>34.3</sup>&nbsp;I przylgnęła jego dusza do Diny, córki Jakuba, a&nbsp;zakochał się w&nbsp;dziewczynie i&nbsp;czule do niej mówił.</p>
<p class="BibleIndent" id="BG-34_4"><sup>34.4</sup>&nbsp;Potem Sychem powiedział do swego ojca Chamora: Weź mi tę dziewczynę za żonę.</p>
<p class="BibleIndent" id="BG-34_5"><sup>34.5</sup>&nbsp;A Jakub usłyszał, że jego córka Dina została zhańbiona, a&nbsp;jego synowie byli przy jego stadach na polu. Jakub więc milczał aż do ich przyjścia.</p>
<p class="BibleIndent" id="BG-34_6"><sup>34.6</sup>&nbsp;Wtedy Chamor, ojciec Sychema, wyszedł do Jakuba, aby z&nbsp;nim porozmawiać.</p>
<p class="BibleIndent" id="BG-34_7"><sup>34.7</sup>&nbsp;A <i>gdy</i> synowie Jakuba przyszli z&nbsp;pola <i>i</i> <i>to</i> usłyszeli, ubolewali nad tym i&nbsp;bardzo się rozgniewali, że dopuścił się haniebnego czynu w&nbsp;Izraelu, śpiąc z&nbsp;córką Jakuba, czego nie wolno robić.</p>
<p class="BibleIndent" id="BG-34_8"><sup>34.8</sup>&nbsp;I Chamor powiedział do nich: Mój syn Sychem przylgnął duszą do waszej córki. Dajcie mu ją, proszę, za żonę.</p>
<p class="BibleIndent" id="BG-34_9"><sup>34.9</sup>&nbsp;Spowinowaćcie się z&nbsp;nami. Dajcie nam wasze córki i&nbsp;bierzcie sobie nasze córki.</p>
<p class="BibleIndent" id="BG-34_10"><sup>34.10</sup>&nbsp;I będziecie z&nbsp;nami mieszkać, a&nbsp;ziemia będzie przed wami. Mieszkajcie i&nbsp;handlujcie w&nbsp;niej, i&nbsp;osadzajcie się w&nbsp;niej.</p>
<p class="BibleIndent" id="BG-34_11"><sup>34.11</sup>&nbsp;I Sychem mówił też do jej ojca i&nbsp;braci: Niech znajdę łaskę w&nbsp;waszych oczach, a&nbsp;co mi powiecie, to dam.</p>
<p class="BibleIndent" id="BG-34_12"><sup>34.12</sup>&nbsp;Zażądajcie ode mnie jak największego wiana i&nbsp;darów, a&nbsp;dam, jak mi powiecie; tylko dajcie mi tę dziewczynę za żonę.</p>
<p class="BibleIndent" id="BG-34_13"><sup>34.13</sup>&nbsp;Wtedy synowie Jakuba odpowiedzieli Sychemowi i&nbsp;jego ojcu Chamorowi, mówiąc podstępnie, bo zhańbił ich siostrę Dinę.</p>
<p class="BibleIndent" id="BG-34_14"><sup>34.14</sup>&nbsp;I powiedzieli im: Nie możemy dać naszej siostry nieobrzezanemu mężczyźnie, gdyż <i>byłaby</i> <i>to</i> dla nas hańba.</p>
<p class="BibleIndent" id="BG-34_15"><sup>34.15</sup>&nbsp;Zgodzimy się z&nbsp;wami tylko w&nbsp;ten sposób, jeśli zechcecie być do nas podobni i&nbsp;każdy z&nbsp;waszych mężczyzn będzie obrzezany.</p>
<p class="BibleIndent" id="BG-34_16"><sup>34.16</sup>&nbsp;Wtedy damy wam nasze córki, a&nbsp;wasze córki weźmiemy sobie. Zamieszkamy z&nbsp;wami i&nbsp;staniemy się jednym ludem.</p>
<p class="BibleIndent" id="BG-34_17"><sup>34.17</sup>&nbsp;Ale jeśli nas nie usłuchacie i&nbsp;nie dacie się obrzezać, weźmiemy naszą córkę i&nbsp;odejdziemy.</p>
<p class="BibleIndent" id="BG-34_18"><sup>34.18</sup>&nbsp;I słowa ich spodobały się Chamorowi i&nbsp;jego synowi Sychemowi.</p>
<p class="BibleIndent" id="BG-34_19"><sup>34.19</sup>&nbsp;Młodzieniec nie odkładał więc tego, bo zakochał się w&nbsp;córce Jakuba. A&nbsp;był on ze wszystkich najbardziej szanowany w&nbsp;domu swego ojca.</p>
<p class="BibleIndent" id="BG-34_20"><sup>34.20</sup>&nbsp;Gdy Chamor i&nbsp;jego syn Sychem przyszli do bramy swego miasta, powiedzieli do mężczyzn swego miasta:</p>
<p class="BibleIndent" id="BG-34_21"><sup>34.21</sup>&nbsp;Ci mężczyźni spokojnie z&nbsp;nami żyją. Niech więc mieszkają w&nbsp;tej ziemi i&nbsp;handlują w&nbsp;niej, bo oto <i>nasza</i> ziemia jest dość przestronna dla nich. Będziemy brać sobie ich córki za żony, a&nbsp;nasze córki będziemy im dawać.</p>
<p class="BibleIndent" id="BG-34_22"><sup>34.22</sup>&nbsp;Zgodzą się ci mężczyźni mieszkać z&nbsp;nami, byśmy byli jednym ludem, ale pod warunkiem, że każdy mężczyzna u&nbsp;nas będzie obrzezany, tak jak i&nbsp;oni <i>są</i> obrzezani.</p>
<p class="BibleIndent" id="BG-34_23"><sup>34.23</sup>&nbsp;Czyż ich stada i&nbsp;dobytek oraz wszelkie ich bydło nie będą nasze? <i>Na</i> <i>to</i> tylko im pozwólmy, a&nbsp;zamieszkają z&nbsp;nami.</p>
<p class="BibleIndent" id="BG-34_24"><sup>34.24</sup>&nbsp;I usłuchali Chamora i&nbsp;jego syna Sychema wszyscy wychodzący z&nbsp;bramy swego miasta. I&nbsp;został obrzezany każdy mężczyzna, który wychodził z&nbsp;bramy swego miasta.</p>
<p class="BibleIndent" id="BG-34_25"><sup>34.25</sup>&nbsp;A trzeciego dnia, gdy <i>najbardziej</i> cierpieli, dwaj synowie Jakuba, Symeon i&nbsp;Lewi, bracia Diny, wzięli swoje miecze i&nbsp;śmiało weszli do miasta, i&nbsp;pomordowali wszystkich mężczyzn.</p>
<p class="BibleIndent" id="BG-34_26"><sup>34.26</sup>&nbsp;Zabili ostrzem miecza także Chamora oraz jego syna Sychema i&nbsp;zabrali Dinę z&nbsp;domu Sychema, i&nbsp;odeszli.</p>
<p class="BibleIndent" id="BG-34_27"><sup>34.27</sup>&nbsp;Synowie Jakuba wpadli do pomordowanych i&nbsp;złupili miasto <i>za</i> <i>to</i>, że zhańbili ich siostrę.</p>
<p class="BibleIndent" id="BG-34_28"><sup>34.28</sup>&nbsp;Zabrali ich owce, woły i&nbsp;osły oraz to, co było w&nbsp;mieście i&nbsp;na polu.</p>
<p class="BibleIndent" id="BG-34_29"><sup>34.29</sup>&nbsp;Cały ich majątek, wszystkie ich dzieci i&nbsp;żony wzięli do niewoli i&nbsp;zrabowali wszystko, co było w&nbsp;domach.</p>
<p class="BibleIndent" id="BG-34_30"><sup>34.30</sup>&nbsp;Wtedy Jakub powiedział do Symeona i&nbsp;Lewiego: Zaniepokoiliście mnie, czyniąc mnie obrzydliwym u&nbsp;mieszkańców tej ziemi, u&nbsp;Kananejczyków i&nbsp;Peryzzytów. Ja mam niewielką liczbę ludzi, a&nbsp;oni zbiorą się przeciwko mnie i&nbsp;uderzą na mnie. I&nbsp;<i>tak</i> zginę ja i&nbsp;mój dom.</p>
<p class="BibleIndent" id="BG-34_31"><sup>34.31</sup>&nbsp;A <i>oni</i> odpowiedzieli: Czyż miał traktować naszą siostrę jak nierządnicę?</p>
<h3 class="sigil_not_in_toc"><a href="../Text/PL-01.xhtml">Księga Rodzaju 35</a></h3>
<p class="BibleIndent" id="BG-35_1"><sup>35.1</sup>&nbsp;Potem Bóg powiedział do Jakuba: Wstań, wstąp do Betel i&nbsp;tam zamieszkaj. Zbuduj tam ołtarz Bogu, który ci się ukazał, gdy uciekałeś przed swoim bratem Ezawem.</p>
<p class="BibleIndent" id="BG-35_2"><sup>35.2</sup>&nbsp;Wtedy Jakub powiedział do swych domowników i&nbsp;do wszystkich, którzy z&nbsp;nim <i>byli</i>: Usuńcie obcych bogów, którzy są wśród was, oczyśćcie się i&nbsp;zmieńcie swoje szaty.</p>
<p class="BibleIndent" id="BG-35_3"><sup>35.3</sup>&nbsp;Wstańmy i&nbsp;pójdźmy do Betel; tam zbuduję ołtarz Bogu, który mnie wysłuchał w&nbsp;dniu mego utrapienia i&nbsp;był ze mną w&nbsp;drodze, którą chodziłem.</p>
<p class="BibleIndent" id="BG-35_4"><sup>35.4</sup>&nbsp;Oddali więc Jakubowi wszystkich obcych bogów, których mieli, i&nbsp;kolczyki, które <i>mieli</i> w&nbsp;uszach, i&nbsp;Jakub zakopał je pod tym dębem, który <i>był</i> niedaleko Sychem.</p>
<p class="BibleIndent" id="BG-35_5"><sup>35.5</sup>&nbsp;Potem wyruszyli <i>w</i> <i>drogę</i>. A&nbsp;strach Boży padł na okoliczne miasta i&nbsp;nie ścigali synów Jakuba.</p>
<p class="BibleIndent" id="BG-35_6"><sup>35.6</sup>&nbsp;Jakub przyszedł więc do Luz, które jest w&nbsp;ziemi Kanaan, czyli do Betel, on i&nbsp;cały lud, który z&nbsp;nim był.</p>
<p class="BibleIndent" id="BG-35_7"><sup>35.7</sup>&nbsp;I zbudował tam ołtarz, a&nbsp;nazwał to miejsce El-Betel, bo tam ukazał mu się Bóg, gdy uciekał przed swoim bratem.</p>
<p class="BibleIndent" id="BG-35_8"><sup>35.8</sup>&nbsp;Wtedy umarła Debora, mamka Rebeki, i&nbsp;została pogrzebana przy Betel pod dębem. I&nbsp;nazwano go Allon-Bachut.</p>
<p class="BibleIndent" id="BG-35_9"><sup>35.9</sup>&nbsp;I Bóg znowu ukazał się Jakubowi, gdy ten wracał z&nbsp;Paddan-Aram, i&nbsp;błogosławił mu.</p>
<p class="BibleIndent" id="BG-35_10"><sup>35.10</sup>&nbsp;I powiedział mu Bóg: Twoje imię <i>jest</i> Jakub. Nie będziesz już <i>jednak</i> zwany Jakubem, ale twoim imieniem będzie Izrael. I&nbsp;nadał mu imię Izrael.</p>
<p class="BibleIndent" id="BG-35_11"><sup>35.11</sup>&nbsp;I Bóg mu powiedział: Ja <i>jestem</i> Bóg Wszechmogący. Bądź płodny i&nbsp;rozmnażaj się. Z&nbsp;ciebie powstanie naród i&nbsp;wiele narodów, a&nbsp;z&nbsp;twoich bioder wyjdą królowie.</p>
<p class="BibleIndent" id="BG-35_12"><sup>35.12</sup>&nbsp;Ziemię, którą dałem Abrahamowi i&nbsp;Izaakowi, dam tobie i&nbsp;twemu potomstwu po tobie dam tę ziemię.</p>
<p class="BibleIndent" id="BG-35_13"><sup>35.13</sup>&nbsp;I Bóg odszedł od niego z&nbsp;miejsca, na którym z&nbsp;nim rozmawiał.</p>
<p class="BibleIndent" id="BG-35_14"><sup>35.14</sup>&nbsp;Potem Jakub postawił pomnik na <i>tym</i> miejscu, gdzie <i>Bóg</i> z&nbsp;nim rozmawiał, pomnik kamienny, i&nbsp;wylał na nim ofiarę z&nbsp;płynów, i&nbsp;polał go oliwą.</p>
<p class="BibleIndent" id="BG-35_15"><sup>35.15</sup>&nbsp;I Jakub nadał temu miejscu, gdzie Bóg z&nbsp;nim rozmawiał, nazwę Betel.</p>
<p class="BibleIndent" id="BG-35_16"><sup>35.16</sup>&nbsp;Potem wyruszyli z&nbsp;Betel i&nbsp;gdy mieli kawałek drogi do Efraty, Rachela zaczęła rodzić, a&nbsp;poród miała ciężki.</p>
<p class="BibleIndent" id="BG-35_17"><sup>35.17</sup>&nbsp;Gdy rodziła w&nbsp;wielkich bólach, położna powiedziała do niej: Nie bój się, bo i&nbsp;tego syna będziesz miała.</p>
<p class="BibleIndent" id="BG-35_18"><sup>35.18</sup>&nbsp;Kiedy uchodziła z&nbsp;niej dusza, bo <i>tam</i> umarła, nadała mu imię Benoni; ale jego ojciec nazwał go Beniamin.</p>
<p class="BibleIndent" id="BG-35_19"><sup>35.19</sup>&nbsp;<i>Tak</i> to umarła Rachela i&nbsp;została pogrzebana na drodze do Efraty, czyli Betlejem.</p>
<p class="BibleIndent" id="BG-35_20"><sup>35.20</sup>&nbsp;I Jakub postawił pomnik na jej grobie. To <i>jest</i> pomnik grobu Racheli aż do dziś.</p>
<p class="BibleIndent" id="BG-35_21"><sup>35.21</sup>&nbsp;Potem Izrael wyruszył <i>stamtąd</i> i&nbsp;rozbił swój namiot za wieżą Eder.</p>
<p class="BibleIndent" id="BG-35_22"><sup>35.22</sup>&nbsp;A gdy Izrael mieszkał w&nbsp;tej krainie, Ruben poszedł i&nbsp;spał z&nbsp;Bilhą, nałożnicą swego ojca, i&nbsp;Izrael usłyszał <i>o</i> <i>tym</i>. A&nbsp;synów Jakuba było dwunastu.</p>
<p class="BibleIndent" id="BG-35_23"><sup>35.23</sup>&nbsp;Synowie Lei: Ruben, pierworodny Jakuba, potem Symeon, Lewi, Juda, Issachar i&nbsp;Zebulon.</p>
<p class="BibleIndent" id="BG-35_24"><sup>35.24</sup>&nbsp;Synowie Racheli: Józef i&nbsp;Beniamin.</p>
<p class="BibleIndent" id="BG-35_25"><sup>35.25</sup>&nbsp;A synowie Bilhy, służącej Racheli: Dan i&nbsp;Neftali.</p>
<p class="BibleIndent" id="BG-35_26"><sup>35.26</sup>&nbsp;Synowie Zilpy, służącej Lei: Gad i&nbsp;Aszer. To <i>są</i> synowie Jakuba, którzy mu się urodzili w&nbsp;Paddan-Aram.</p>
<p class="BibleIndent" id="BG-35_27"><sup>35.27</sup>&nbsp;I Jakub przyszedł do swego ojca Izaaka, do Mamre, do miasta Arba, czyli Hebronu, gdzie przebywali Abraham i&nbsp;Izaak.</p>
<p class="BibleIndent" id="BG-35_28"><sup>35.28</sup>&nbsp;A dni Izaaka było sto osiemdziesiąt lat.</p>
<p class="BibleIndent" id="BG-35_29"><sup>35.29</sup>&nbsp;I Izaak oddał ducha, i&nbsp;umarł, i&nbsp;został przyłączony do swego ludu, stary i&nbsp;syty dni; a&nbsp;pogrzebali go jego synowie, Ezaw i&nbsp;Jakub.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 36</a></h3>
<p class="BibleIndent" id="BG-36_1"><sup>36.1</sup>&nbsp;To są dzieje rodu Ezawa, czyli Edomu.</p>
<p class="BibleIndent" id="BG-36_2"><sup>36.2</sup>&nbsp;Ezaw pojął swoje żony z&nbsp;córek Kanaanu: Adę, córkę Elona Chetyty, Oholibamę, córkę Any, córki Sibeona Chiwwity;</p>
<p class="BibleIndent" id="BG-36_3"><sup>36.3</sup>&nbsp;I Basmat, córkę Izmaela, siostrę Nebajota.</p>
<p class="BibleIndent" id="BG-36_4"><sup>36.4</sup>&nbsp;I Ada urodziła Ezawowi Elifaza, a&nbsp;Basmat urodziła Rehuela.</p>
<p class="BibleIndent" id="BG-36_5"><sup>36.5</sup>&nbsp;Oholibama urodziła Jeusza, Jalama i&nbsp;Koracha. To <i>są</i> synowie Ezawa, którzy mu się urodzili w&nbsp;ziemi Kanaan.</p>
<p class="BibleIndent" id="BG-36_6"><sup>36.6</sup>&nbsp;I Ezaw wziął swoje żony, synów, córki i&nbsp;wszystkich domowników, swoje stada, wszystkie bydła i&nbsp;całe swoje mienie, które zdobył w&nbsp;ziemi Kanaan, i&nbsp;odszedł od swego brata Jakuba do <i>innej</i> ziemi;</p>
<p class="BibleIndent" id="BG-36_7"><sup>36.7</sup>&nbsp;Bo ich majątek był tak wielki, że nie mogli mieszkać razem, i&nbsp;ziemia, na której przebywali, nie mogła ich utrzymać z&nbsp;powodu <i>mnóstwa</i> ich stad.</p>
<p class="BibleIndent" id="BG-36_8"><sup>36.8</sup>&nbsp;I Ezaw zamieszkał na górze Seir. Ezaw to Edom.</p>
<p class="BibleIndent" id="BG-36_9"><sup>36.9</sup>&nbsp;A to są dzieje rodu Ezawa, ojca Edomitów, na górze Seir.</p>
<p class="BibleIndent" id="BG-36_10"><sup>36.10</sup>&nbsp;I to są imiona synów Ezawa: Elifaz, syn Ady, żony Ezawa, Rehuel, syn Basmat, żony Ezawa.</p>
<p class="BibleIndent" id="BG-36_11"><sup>36.11</sup>&nbsp;Synami zaś Elifaza byli: Teman, Omar, Sefo, Gatam i&nbsp;Kenaz.</p>
<p class="BibleIndent" id="BG-36_12"><sup>36.12</sup>&nbsp;A Timna była nałożnicą Elifaza, syna Ezawa, i&nbsp;urodziła Elifazowi Amaleka. To <i>są</i> synowie Ady, żony Ezawa.</p>
<p class="BibleIndent" id="BG-36_13"><sup>36.13</sup>&nbsp;To <i>są</i> synowie Rehuela: Nachat, Zerach, Szamma i&nbsp;Mizza. Byli oni synami Basmat, żony Ezawa.</p>
<p class="BibleIndent" id="BG-36_14"><sup>36.14</sup>&nbsp;A ci byli synami żony Ezawa Oholibamy, córki Any, córki Sibeona. Urodziła ona Ezawowi Jeusza, Jalama i&nbsp;Koracha.</p>
<p class="BibleIndent" id="BG-36_15"><sup>36.15</sup>&nbsp;To <i>są</i> książęta spośród synów Ezawa, synowie Elifaza, pierworodnego Ezawa: książę Teman, książę Omar, książę Sefo, książę Kenaz.</p>
<p class="BibleIndent" id="BG-36_16"><sup>36.16</sup>&nbsp;Książę Korach, książę Gatam, książę Amalek. Ci książęta <i>pochodzą</i> z&nbsp;Elifaza, w&nbsp;ziemi Edom, to <i>są</i> synowie Ady.</p>
<p class="BibleIndent" id="BG-36_17"><sup>36.17</sup>&nbsp;To <i>są</i> synowie Rehuela, syna Ezawa: książę Nachat, książę Zerach, książę Szamma, książę Mizza. Ci książęta <i>pochodzą</i> z&nbsp;Rehuela, w&nbsp;ziemi Edom. Oni <i>są</i> synami Basmat, żony Ezawa.</p>
<p class="BibleIndent" id="BG-36_18"><sup>36.18</sup>&nbsp;A to <i>są</i> synowie Oholibamy, żony Ezawa: książę Jeusz, książę Jalam, książę Korach. Ci książęta <i>pochodzą</i> z&nbsp;Oholibamy, córki Any, żony Ezawa.</p>
<p class="BibleIndent" id="BG-36_19"><sup>36.19</sup>&nbsp;To <i>są</i> synowie Ezawa, czyli Edom, i&nbsp;to <i>są</i> ich książęta.</p>
<p class="BibleIndent" id="BG-36_20"><sup>36.20</sup>&nbsp;A to <i>są</i> synowie Seira, Choryty, mieszkańcy tej ziemi: Lotan, Szobal, Sibeon i&nbsp;Ana;</p>
<p class="BibleIndent" id="BG-36_21"><sup>36.21</sup>&nbsp;Diszon, Eser i&nbsp;Diszan. To <i>są</i> książęta Chorytów, synowie Seira w&nbsp;ziemi Edom.</p>
<p class="BibleIndent" id="BG-36_22"><sup>36.22</sup>&nbsp;Synami Lotana byli: Chori i&nbsp;Hemam; a&nbsp;siostrą Lotana była Tamna.</p>
<p class="BibleIndent" id="BG-36_23"><sup>36.23</sup>&nbsp;Synowie zaś Szobala: Alwan, Manachat, Ebal, Szefo i&nbsp;Onam.</p>
<p class="BibleIndent" id="BG-36_24"><sup>36.24</sup>&nbsp;Synami Sibeona <i>są</i> Ajja i&nbsp;Ana. To ten Ana, który znalazł muły na pustyni, gdy pasł osły swego ojca Sibeona.</p>
<p class="BibleIndent" id="BG-36_25"><sup>36.25</sup>&nbsp;A to <i>są</i> dzieci Any: Diszon i&nbsp;Oholibama, córka Any.</p>
<p class="BibleIndent" id="BG-36_26"><sup>36.26</sup>&nbsp;I synowie Diszona: Chemdan, Eszban, Jitran i&nbsp;Keran.</p>
<p class="BibleIndent" id="BG-36_27"><sup>36.27</sup>&nbsp;To są synowie Esera: Bilhan, Zaawan i&nbsp;Akan.</p>
<p class="BibleIndent" id="BG-36_28"><sup>36.28</sup>&nbsp;I synowie Diszana: Us i&nbsp;Aran.</p>
<p class="BibleIndent" id="BG-36_29"><sup>36.29</sup>&nbsp;To są książęta Chorytów: książę Lotan, książę Szobal, książę Sibeon, książę Ana.</p>
<p class="BibleIndent" id="BG-36_30"><sup>36.30</sup>&nbsp;Książę Diszon, książę Eser, książę Diszan. <i>Są</i> to książęta Chorytów, według ich księstw, w&nbsp;ziemi Seir.</p>
<p class="BibleIndent" id="BG-36_31"><sup>36.31</sup>&nbsp;To <i>są</i> królowie, którzy panowali w&nbsp;ziemi Edom, zanim panował król nad synami Izraela.</p>
<p class="BibleIndent" id="BG-36_32"><sup>36.32</sup>&nbsp;W Edomie panował Bela, syn Beora, a&nbsp;nazwa jego miasta –&nbsp;Dinhaba.</p>
<p class="BibleIndent" id="BG-36_33"><sup>36.33</sup>&nbsp;I Bela umarł, a&nbsp;w&nbsp;jego miejsce panował Jobab, syn Zeracha z&nbsp;Bosry.</p>
<p class="BibleIndent" id="BG-36_34"><sup>36.34</sup>&nbsp;Jobab umarł, a&nbsp;w&nbsp;jego miejsce panował Chuszam z&nbsp;ziemi Temanitów.</p>
<p class="BibleIndent" id="BG-36_35"><sup>36.35</sup>&nbsp;Chuszam umarł, a&nbsp;w&nbsp;jego miejsce panował Hadad, syn Bedada, który pokonał Midianitów na polu Moab, a&nbsp;nazwa jego miasta –&nbsp;Awit.</p>
<p class="BibleIndent" id="BG-36_36"><sup>36.36</sup>&nbsp;Hadad umarł, a&nbsp;w&nbsp;jego miejsce panował Samla z&nbsp;Masreki.</p>
<p class="BibleIndent" id="BG-36_37"><sup>36.37</sup>&nbsp;Samla umarł, a&nbsp;w&nbsp;jego miejsce panował Saul z&nbsp;Rechobot nad Rzeką.</p>
<p class="BibleIndent" id="BG-36_38"><sup>36.38</sup>&nbsp;Saul umarł, a&nbsp;w&nbsp;jego miejsce panował Baalchanan, syn Akbora.</p>
<p class="BibleIndent" id="BG-36_39"><sup>36.39</sup>&nbsp;Baalchanan, syn Akbora, umarł, a&nbsp;w&nbsp;jego miejsce panował Hadar, a&nbsp;nazwa jego miasta –&nbsp;Pahu, a&nbsp;imię jego żony <i>to</i> Mehetabel, <i>była</i> <i>to</i> córka Matredy, córki Mezahaba.</p>
<p class="BibleIndent" id="BG-36_40"><sup>36.40</sup>&nbsp;To <i>są</i> imiona książąt Ezawa, według ich rodów i&nbsp;miejscowości i&nbsp;według ich imion: książę Timna, książę Alwa, książę Jetet.</p>
<p class="BibleIndent" id="BG-36_41"><sup>36.41</sup>&nbsp;Książę Oholibama, książę Ela, książę Pinon.</p>
<p class="BibleIndent" id="BG-36_42"><sup>36.42</sup>&nbsp;Książę Kenaz, książę Teman, książę Mibsar.</p>
<p class="BibleIndent" id="BG-36_43"><sup>36.43</sup>&nbsp;Książę Magdiel, książę Iram. To <i>są</i> książęta Edomu według miejsca ich zamieszkania w&nbsp;ziemi ich posiadłości. To <i>jest</i> Ezaw, ojciec Edomitów.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 37</a></h3>
<p class="BibleIndent" id="BG-37_1"><sup>37.1</sup>&nbsp;Jakub mieszkał w&nbsp;ziemi, gdzie jego ojciec był przybyszem, w&nbsp;ziemi Kanaan.</p>
<p class="BibleIndent" id="BG-37_2"><sup>37.2</sup>&nbsp;To są dzieje rodu Jakuba: Gdy Józef miał siedemnaście lat, pasł stada ze swoimi braćmi; młodzieniec był z&nbsp;synami Bilhy i&nbsp;z&nbsp;synami Zilpy, żony swego ojca. I&nbsp;Józef donosił ojcu o&nbsp;ich złej sławie.</p>
<p class="BibleIndent" id="BG-37_3"><sup>37.3</sup>&nbsp;A Izrael kochał Józefa najbardziej ze wszystkich swoich synów, <i>bo</i> urodził mu się w&nbsp;starości. I&nbsp;zrobił mu szatę wielobarwną.</p>
<p class="BibleIndent" id="BG-37_4"><sup>37.4</sup>&nbsp;Gdy jego bracia widzieli, że ojciec kocha go bardziej niż wszystkich jego braci, znienawidzili go i&nbsp;nie potrafili przyjaźnie z&nbsp;nim rozmawiać.</p>
<p class="BibleIndent" id="BG-37_5"><sup>37.5</sup>&nbsp;Pewnego razu Józefowi przyśnił się sen, a&nbsp;<i>gdy</i> opowiedział go swoim braciom, tym bardziej go znienawidzili.</p>
<p class="BibleIndent" id="BG-37_6"><sup>37.6</sup>&nbsp;Bo powiedział im: Posłuchajcie, proszę, snu, który mi się przyśnił.</p>
<p class="BibleIndent" id="BG-37_7"><sup>37.7</sup>&nbsp;Wiązaliśmy snopy na polu, a&nbsp;oto mój snop podniósł się i&nbsp;stanął, a&nbsp;wasze snopy otoczyły go i&nbsp;pokłoniły się mojemu snopowi.</p>
<p class="BibleIndent" id="BG-37_8"><sup>37.8</sup>&nbsp;I odpowiedzieli mu jego bracia: Czyżbyś miał królować nad nami? Czyż miałbyś nami rządzić? I&nbsp;jeszcze bardziej go znienawidzili z&nbsp;powodu snów i&nbsp;słów jego.</p>
<p class="BibleIndent" id="BG-37_9"><sup>37.9</sup>&nbsp;Śnił mu się jeszcze drugi sen i&nbsp;opowiedział go swoim braciom: Znowu śnił mi się sen, a&nbsp;oto słońce, księżyc i&nbsp;jedenaście gwiazd pokłoniły mi się.</p>
<p class="BibleIndent" id="BG-37_10"><sup>37.10</sup>&nbsp;Gdy opowiedział <i>to</i> swemu ojcu i&nbsp;swoim braciom, jego ojciec zgromił go i&nbsp;powiedział mu: Cóż to za sen, który ci się śnił? Czy ja i&nbsp;twoja matka przyjdziemy z&nbsp;twoimi braćmi, aby ci się kłaniać aż do ziemi?</p>
<p class="BibleIndent" id="BG-37_11"><sup>37.11</sup>&nbsp;I jego bracia zazdrościli mu, ale jego ojciec rozważał tę sprawę.</p>
<p class="BibleIndent" id="BG-37_12"><sup>37.12</sup>&nbsp;Potem jego bracia odeszli, aby paść trzody swego ojca w&nbsp;Sychem.</p>
<p class="BibleIndent" id="BG-37_13"><sup>37.13</sup>&nbsp;I Izrael powiedział do Józefa: Czy twoi bracia nie pasą <i>trzody</i> w&nbsp;Sychem? Chodź, a&nbsp;poślę cię do nich. A&nbsp;on odpowiedział: Oto jestem.</p>
<p class="BibleIndent" id="BG-37_14"><sup>37.14</sup>&nbsp;Wtedy powiedział mu: Idź teraz i&nbsp;dowiedz się, jak się mają twoi bracia i&nbsp;co się dzieje z&nbsp;trzodami, i&nbsp;daj mi znać. Wysłał go więc z&nbsp;doliny Hebronu, a&nbsp;on przyszedł do Sychem.</p>
<p class="BibleIndent" id="BG-37_15"><sup>37.15</sup>&nbsp;I spotkał go <i>pewien</i> człowiek, gdy błąkał się po polu. I&nbsp;człowiek ten zapytał go: Czego szukasz?</p>
<p class="BibleIndent" id="BG-37_16"><sup>37.16</sup>&nbsp;A on odpowiedział: Szukam moich braci. Powiedz mi, proszę, gdzie oni pasą trzody.</p>
<p class="BibleIndent" id="BG-37_17"><sup>37.17</sup>&nbsp;Człowiek ten odpowiedział: Odeszli stąd, bo słyszałem, jak mówili: Pójdźmy do Dotan. I&nbsp;Józef poszedł za swoimi braćmi i&nbsp;znalazł ich w&nbsp;Dotan.</p>
<p class="BibleIndent" id="BG-37_18"><sup>37.18</sup>&nbsp;Gdy ujrzeli go z&nbsp;daleka, zanim do nich przyszedł, naradzali się, aby go zabić.</p>
<p class="BibleIndent" id="BG-37_19"><sup>37.19</sup>&nbsp;I mówili jeden do drugiego: Oto idzie mistrz od snów.</p>
<p class="BibleIndent" id="BG-37_20"><sup>37.20</sup>&nbsp;Teraz więc chodźcie, zabijmy go i&nbsp;wrzućmy do jakiejś studni, i&nbsp;powiemy: Pożarł go zły zwierz. I&nbsp;zobaczymy, co będzie z&nbsp;jego snów.</p>
<p class="BibleIndent" id="BG-37_21"><sup>37.21</sup>&nbsp;Ruben, gdy to usłyszał, chciał go wybawić z&nbsp;ich rąk i&nbsp;powiedział: Nie zabijajmy go.</p>
<p class="BibleIndent" id="BG-37_22"><sup>37.22</sup>&nbsp;Ruben powiedział też do nich: Nie wylewajcie krwi, <i>ale</i> wrzućcie go do tej studni, która <i>jest</i> na pustyni, i&nbsp;nie podnoście na niego ręki. <i>A</i> <i>mówił</i> <i>to</i>, aby go wybawić z&nbsp;ich rąk i&nbsp;przywrócić go swemu ojcu.</p>
<p class="BibleIndent" id="BG-37_23"><sup>37.23</sup>&nbsp;Gdy Józef przyszedł do swoich braci, obdarli go z&nbsp;jego szaty, z&nbsp;szaty wielobarwnej, którą <i>miał</i> na sobie.</p>
<p class="BibleIndent" id="BG-37_24"><sup>37.24</sup>&nbsp;Następnie chwycili go i&nbsp;wrzucili do studni, która <i>była</i> pusta, bez wody.</p>
<p class="BibleIndent" id="BG-37_25"><sup>37.25</sup>&nbsp;Potem usiedli, aby jeść chleb, a&nbsp;gdy podnieśli swoje oczy, zobaczyli grupę Izmaelitów idących z&nbsp;Gileadu. Ich wielbłądy niosły wonne korzenie, kadzidło i&nbsp;mirrę, a&nbsp;szły, aby to zanieść do Egiptu.</p>
<p class="BibleIndent" id="BG-37_26"><sup>37.26</sup>&nbsp;Wtedy Juda powiedział do swoich braci: Jaki pożytek będzie z&nbsp;tego, że zabijemy naszego brata i&nbsp;zataimy jego krew?</p>
<p class="BibleIndent" id="BG-37_27"><sup>37.27</sup>&nbsp;Chodźcie, sprzedajmy go Izmaelitom, a&nbsp;nie podnośmy na niego naszej ręki, bo to jest nasz brat i&nbsp;nasze ciało. I&nbsp;bracia go usłuchali.</p>
<p class="BibleIndent" id="BG-37_28"><sup>37.28</sup>&nbsp;A gdy przechodzili Midianici, kupcy, wyciągnęli Józefa ze studni i&nbsp;sprzedali go Izmaelitom za dwadzieścia srebrników, a&nbsp;oni zaprowadzili Józefa do Egiptu.</p>
<p class="BibleIndent" id="BG-37_29"><sup>37.29</sup>&nbsp;Gdy Ruben wrócił do tej studni, Józefa już w&nbsp;studni nie było. I&nbsp;rozdarł swoje szaty.</p>
<p class="BibleIndent" id="BG-37_30"><sup>37.30</sup>&nbsp;Potem wrócił do swoich braci i&nbsp;powiedział: Nie ma chłopca, a&nbsp;ja dokąd pójdę?</p>
<p class="BibleIndent" id="BG-37_31"><sup>37.31</sup>&nbsp;Wtedy wzięli szatę Józefa, zabili kozła i&nbsp;umoczyli szatę we krwi.</p>
<p class="BibleIndent" id="BG-37_32"><sup>37.32</sup>&nbsp;I posłali tę wielobarwną szatę, aby ją zaniesiono do jego ojca, i&nbsp;powiedzieli: Znaleźliśmy to. Zobacz, czy to szata twego syna, czy nie.</p>
<p class="BibleIndent" id="BG-37_33"><sup>37.33</sup>&nbsp;A <i>on</i> rozpoznał ją i&nbsp;powiedział: To <i>jest</i> szata mego syna, pożarł go zły zwierz. Józef na pewno został rozszarpany.</p>
<p class="BibleIndent" id="BG-37_34"><sup>37.34</sup>&nbsp;Wtedy Jakub rozdarł swoje szaty, włożył wór na biodra i&nbsp;opłakiwał swego syna przez wiele dni.</p>
<p class="BibleIndent" id="BG-37_35"><sup>37.35</sup>&nbsp;I zeszli się wszyscy jego synowie i&nbsp;wszystkie jego córki, aby go pocieszyć, lecz nie dał się pocieszyć, ale mówił: Naprawdę zstąpię za moim synem do grobu. I&nbsp;opłakiwał go jego ojciec.</p>
<p class="BibleIndent" id="BG-37_36"><sup>37.36</sup>&nbsp;A Midianici sprzedali Józefa do Egiptu Potifarowi, dworzaninowi faraona, dowódcy straży.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 38</a></h3>
<p class="BibleIndent" id="BG-38_1"><sup>38.1</sup>&nbsp;W tym czasie Juda odszedł od swoich braci i&nbsp;wstąpił do <i>pewnego</i> mieszkańca Adullam, który miał na imię Chira.</p>
<p class="BibleIndent" id="BG-38_2"><sup>38.2</sup>&nbsp;I Juda zobaczył tam córkę Kananejczyka, który miał na imię Szua; pojął ją i&nbsp;obcował z&nbsp;nią.</p>
<p class="BibleIndent" id="BG-38_3"><sup>38.3</sup>&nbsp;A <i>ona</i> poczęła i&nbsp;urodziła syna, i&nbsp;nadał mu imię Er.</p>
<p class="BibleIndent" id="BG-38_4"><sup>38.4</sup>&nbsp;I znów poczęła i&nbsp;urodziła syna, i&nbsp;nadała mu imię Onan.</p>
<p class="BibleIndent" id="BG-38_5"><sup>38.5</sup>&nbsp;Potem znowu urodziła syna i&nbsp;nadała mu imię Szela. A&nbsp;<i>Juda</i> był w&nbsp;Kezib, gdy mu go urodziła.</p>
<p class="BibleIndent" id="BG-38_6"><sup>38.6</sup>&nbsp;I Juda wziął dla swojego pierworodnego syna Era żonę imieniem Tamar.</p>
<p class="BibleIndent" id="BG-38_7"><sup>38.7</sup>&nbsp;A Er, pierworodny Judy, był zły w&nbsp;oczach PANA, więc PAN go zabił.</p>
<p class="BibleIndent" id="BG-38_8"><sup>38.8</sup>&nbsp;Wtedy Juda powiedział do Onana: Obcuj z&nbsp;żoną twego brata i&nbsp;ożeń się z&nbsp;nią, i&nbsp;wzbudź twemu bratu potomstwo.</p>
<p class="BibleIndent" id="BG-38_9"><sup>38.9</sup>&nbsp;Lecz Onan wiedział, że to potomstwo nie miało być jego; gdy obcował z&nbsp;żoną swego brata, wyrzucał swoje <i>nasienie</i> na ziemię, aby nie wzbudzić potomstwa swemu bratu.</p>
<p class="BibleIndent" id="BG-38_10"><sup>38.10</sup>&nbsp;I nie podobało się PANU to, co <i>Onan</i> robił, dlatego i&nbsp;jego PAN zabił.</p>
<p class="BibleIndent" id="BG-38_11"><sup>38.11</sup>&nbsp;Wtedy Juda powiedział do swojej synowej Tamar: Mieszkaj w&nbsp;domu twego ojca jako wdowa, aż dorośnie mój syn Szela. Powiedział bowiem: Oby on też nie umarł jak jego bracia. I&nbsp;Tamar odeszła, i&nbsp;mieszkała w&nbsp;domu swego ojca.</p>
<p class="BibleIndent" id="BG-38_12"><sup>38.12</sup>&nbsp;Po długim czasie umarła córka Szuy, żona Judy. Gdy Juda już pocieszył się, poszedł wraz ze swoim przyjacielem Chirą Adullamitą do Timny, do tych, co strzygli jego owce.</p>
<p class="BibleIndent" id="BG-38_13"><sup>38.13</sup>&nbsp;I powiedziano o&nbsp;tym Tamarze: Oto twój teść idzie do Timny, aby strzyc swoje owce.</p>
<p class="BibleIndent" id="BG-38_14"><sup>38.14</sup>&nbsp;Zdjęła więc z&nbsp;siebie wdowie szaty, okryła się welonem i&nbsp;tak zasłonięta usiadła na rozstaju drogi, która prowadziła do Timny. Widziała bowiem, że Szela dorósł, a&nbsp;ona nie została mu dana za żonę.</p>
<p class="BibleIndent" id="BG-38_15"><sup>38.15</sup>&nbsp;A gdy Juda zobaczył ją, pomyślał, że to nierządnica, bo zakryła swoją twarz.</p>
<p class="BibleIndent" id="BG-38_16"><sup>38.16</sup>&nbsp;Zszedł więc do niej z&nbsp;drogi i&nbsp;powiedział: Proszę, pozwól mi obcować z&nbsp;tobą. Nie wiedział bowiem, że to była jego synowa. I&nbsp;powiedziała: Co mi dasz, abyś mógł ze mną obcować?</p>
<p class="BibleIndent" id="BG-38_17"><sup>38.17</sup>&nbsp;I odpowiedział: Poślę ci koźlątko ze stada. A&nbsp;ona rzekła: Dasz mi zastaw, dopóki nie przyślesz?</p>
<p class="BibleIndent" id="BG-38_18"><sup>38.18</sup>&nbsp;I powiedział: Cóż mam ci dać w&nbsp;zastaw? A&nbsp;ona odpowiedziała: Twój pierścień, twój sznur i&nbsp;twoją laskę, którą masz w&nbsp;ręce. Dał jej więc i&nbsp;obcował z&nbsp;nią; a&nbsp;ona poczęła z&nbsp;niego.</p>
<p class="BibleIndent" id="BG-38_19"><sup>38.19</sup>&nbsp;Potem wstała, odeszła, zdjęła z&nbsp;siebie welon i&nbsp;włożyła wdowie szaty.</p>
<p class="BibleIndent" id="BG-38_20"><sup>38.20</sup>&nbsp;A Juda posłał koźlątko przez swego przyjaciela Adullamitę, aby odebrał zastaw z&nbsp;ręki tej kobiety, ale ten jej nie znalazł.</p>
<p class="BibleIndent" id="BG-38_21"><sup>38.21</sup>&nbsp;I pytał ludzi w&nbsp;tym miejscu: Gdzie jest ta nierządnica, która <i>była</i> na rozstaju tej drogi? Oni odpowiedzieli: Nie było tu <i>żadnej</i> nierządnicy.</p>
<p class="BibleIndent" id="BG-38_22"><sup>38.22</sup>&nbsp;Wrócił więc do Judy i&nbsp;powiedział: Nie znalazłem jej. I&nbsp;ludzie w&nbsp;tym miejscu powiedzieli: Nie było tu <i>żadnej</i> nierządnicy.</p>
<p class="BibleIndent" id="BG-38_23"><sup>38.23</sup>&nbsp;Wtedy Juda powiedział: Niech sobie zatrzyma ten <i>zastaw</i>, abyśmy nie stali się pośmiewiskiem. Oto posyłałem to koźlątko, a&nbsp;ty jej nie znalazłeś.</p>
<p class="BibleIndent" id="BG-38_24"><sup>38.24</sup>&nbsp;Po upływie około trzech miesięcy powiedziano Judzie: Twoja synowa Tamar stała się nierządnicą i&nbsp;oto jest brzemienna z&nbsp;nierządu. Wtedy Juda powiedział: Wyprowadźcie ją i&nbsp;niech będzie spalona.</p>
<p class="BibleIndent" id="BG-38_25"><sup>38.25</sup>&nbsp;A gdy została wyprowadzona, posłała do swego teścia <i>wiadomość</i>: Jestem brzemienna z&nbsp;mężczyzny, do którego należą te rzeczy. Powiedziała przy tym: Rozpoznaj, proszę, czyj to pierścień, sznur i&nbsp;laska.</p>
<p class="BibleIndent" id="BG-38_26"><sup>38.26</sup>&nbsp;Wtedy Juda rozpoznał <i>je</i> i&nbsp;powiedział: Ona jest sprawiedliwsza ode mnie, ponieważ nie dałem jej memu synowi Szeli. I&nbsp;więcej z&nbsp;nią nie obcował.</p>
<p class="BibleIndent" id="BG-38_27"><sup>38.27</sup>&nbsp;Gdy nadszedł czas jej porodu, okazało się, że w&nbsp;jej łonie <i>są</i> bliźnięta.</p>
<p class="BibleIndent" id="BG-38_28"><sup>38.28</sup>&nbsp;A gdy rodziła, <i>jedno</i> <i>dziecko</i> wytknęło rękę, a&nbsp;położna ujęła ją i&nbsp;zawiązała na ręce czerwoną nić, mówiąc: Ten wyszedł pierwszy.</p>
<p class="BibleIndent" id="BG-38_29"><sup>38.29</sup>&nbsp;Gdy <i>on</i> cofnął swoją rękę, oto wyszedł jego brat i&nbsp;powiedziała: Jak się przedarłeś? Na tobie <i>niech</i> <i>będzie</i> rozerwanie. I&nbsp;nadała mu imię Peres.</p>
<p class="BibleIndent" id="BG-38_30"><sup>38.30</sup>&nbsp;A potem wyszedł jego brat, na którego ręce była czerwona nić. I&nbsp;nadała mu imię Zerach.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 39</a></h3>
<p class="BibleIndent" id="BG-39_1"><sup>39.1</sup>&nbsp;A Józef został zaprowadzony do Egiptu. I&nbsp;Potifar, dworzanin faraona, dowódca straży, Egipcjanin, kupił go od Izmaelitów, którzy go tam zaprowadzili.</p>
<p class="BibleIndent" id="BG-39_2"><sup>39.2</sup>&nbsp;PAN był z&nbsp;Józefem, tak że stał się człowiekiem, któremu się dobrze powodziło, i&nbsp;mieszkał w&nbsp;domu swego pana Egipcjanina.</p>
<p class="BibleIndent" id="BG-39_3"><sup>39.3</sup>&nbsp;Jego pan widział, że PAN jest z&nbsp;nim i&nbsp;że PAN szczęści mu we wszystkim, co on czyni.</p>
<p class="BibleIndent" id="BG-39_4"><sup>39.4</sup>&nbsp;I Józef znalazł łaskę w&nbsp;jego oczach, i&nbsp;służył mu. Uczynił go zarządcą swego domu i&nbsp;wszystko, co miał, oddał w&nbsp;jego ręce.</p>
<p class="BibleIndent" id="BG-39_5"><sup>39.5</sup>&nbsp;A od tego czasu, gdy uczynił go zarządcą swego domu i&nbsp;wszystkiego, co miał, PAN błogosławił domowi Egipcjanina ze względu na Józefa. I&nbsp;błogosławieństwo PANA było nad wszystkim, co miał w&nbsp;domu i&nbsp;na polu.</p>
<p class="BibleIndent" id="BG-39_6"><sup>39.6</sup>&nbsp;Dlatego oddał wszystko, co miał, w&nbsp;ręce Józefa i&nbsp;o&nbsp;niczym u&nbsp;siebie nie wiedział, tylko o&nbsp;chlebie, który spożywał. A&nbsp;Józef był przystojny i&nbsp;miły dla oka.</p>
<p class="BibleIndent" id="BG-39_7"><sup>39.7</sup>&nbsp;Po tych wydarzeniach żona jego pana zwróciła swe oczy na Józefa i&nbsp;powiedziała: Połóż się ze mną.</p>
<p class="BibleIndent" id="BG-39_8"><sup>39.8</sup>&nbsp;Ale odmówił i&nbsp;powiedział do żony swego pana: Mój pan nie wie tak dobrze jak ja, co <i>jest</i> w&nbsp;jego domu, bo wszystko, co miał, oddał w&nbsp;moje ręce.</p>
<p class="BibleIndent" id="BG-39_9"><sup>39.9</sup>&nbsp;I nie ma w&nbsp;tym domu nikogo większego ode mnie, i&nbsp;nie zabronił mi niczego oprócz ciebie, bo ty jesteś jego żoną. Jak więc mógłbym popełnić tak wielkie zło i&nbsp;zgrzeszyć przeciwko Bogu?</p>
<p class="BibleIndent" id="BG-39_10"><sup>39.10</sup>&nbsp;I chociaż namawiała Józefa dzień w&nbsp;dzień, on nie zgadzał się z&nbsp;nią położyć <i>ani</i> z&nbsp;nią być.</p>
<p class="BibleIndent" id="BG-39_11"><sup>39.11</sup>&nbsp;Pewnego dnia, gdy wszedł do domu, aby wykonać swoje obowiązki, a&nbsp;nie było tam nikogo z&nbsp;domowników;</p>
<p class="BibleIndent" id="BG-39_12"><sup>39.12</sup>&nbsp;Uchwyciła go za szatę i&nbsp;powiedziała: Połóż się ze mną. Ale on zostawił swoją szatę w&nbsp;jej ręku, uciekł i&nbsp;wyszedł na zewnątrz.</p>
<p class="BibleIndent" id="BG-39_13"><sup>39.13</sup>&nbsp;A gdy ona zobaczyła, że zostawił szatę w&nbsp;jej ręku i&nbsp;uciekł na zewnątrz;</p>
<p class="BibleIndent" id="BG-39_14"><sup>39.14</sup>&nbsp;Zawołała swoich domowników i&nbsp;powiedziała do nich: Patrzcie, <i>pan</i> sprowadził do nas Hebrajczyka, aby nas zelżył. Przyszedł <i>bowiem</i> do mnie, aby się ze mną położyć, ale krzyknęłam donośnym głosem.</p>
<p class="BibleIndent" id="BG-39_15"><sup>39.15</sup>&nbsp;A gdy usłyszał, że podnoszę swój głos i&nbsp;wołam, zostawił szatę u&nbsp;mnie, uciekł i&nbsp;wyszedł na zewnątrz.</p>
<p class="BibleIndent" id="BG-39_16"><sup>39.16</sup>&nbsp;I zatrzymała u&nbsp;siebie jego szatę, aż przyszedł do domu jego pan;</p>
<p class="BibleIndent" id="BG-39_17"><sup>39.17</sup>&nbsp;I powiedziała do niego te słowa: Przyszedł do mnie sługa, ten Hebrajczyk, którego przyprowadziłeś do nas, aby mnie zelżyć.</p>
<p class="BibleIndent" id="BG-39_18"><sup>39.18</sup>&nbsp;A gdy podniosłam swój głos i&nbsp;zawołałam, zostawił szatę u&nbsp;mnie i&nbsp;uciekł na zewnątrz.</p>
<p class="BibleIndent" id="BG-39_19"><sup>39.19</sup>&nbsp;Gdy jego pan usłyszał słowa swojej żony, które do niego powiedziała: Tak mi uczynił twój sługa, rozgniewał się bardzo.</p>
<p class="BibleIndent" id="BG-39_20"><sup>39.20</sup>&nbsp;Potem pan Józefa wziął go i&nbsp;oddał do więzienia, tam gdzie sadzano więźniów królewskich. I&nbsp;przebywał tam w&nbsp;więzieniu.</p>
<p class="BibleIndent" id="BG-39_21"><sup>39.21</sup>&nbsp;A PAN był z&nbsp;Józefem, okazał mu miłosierdzie i&nbsp;dał mu łaskę w&nbsp;oczach przełożonego więzienia.</p>
<p class="BibleIndent" id="BG-39_22"><sup>39.22</sup>&nbsp;Przełożony więzienia oddał więc pod władzę Józefa wszystkich więźniów, którzy byli w&nbsp;więzieniu; a&nbsp;wszystkim, co tam się działo, on zarządzał.</p>
<p class="BibleIndent" id="BG-39_23"><sup>39.23</sup>&nbsp;A przełożony więzienia nie doglądał tego, co mu powierzył, bo PAN był z&nbsp;nim, i&nbsp;co on czynił, to PAN szczęścił.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 40</a></h3>
<p class="BibleIndent" id="BG-40_1"><sup>40.1</sup>&nbsp;Po tych wydarzeniach podczaszy króla Egiptu i&nbsp;<i>jego</i> piekarz dopuścili się wykroczenia przeciwko swojemu panu, królowi Egiptu.</p>
<p class="BibleIndent" id="BG-40_2"><sup>40.2</sup>&nbsp;Faraon więc rozgniewał się na obu swoich dworzan, na przełożonego podczaszych i&nbsp;na przełożonego piekarzy.</p>
<p class="BibleIndent" id="BG-40_3"><sup>40.3</sup>&nbsp;I oddał ich do więzienia w&nbsp;domu dowódcy straży, na miejsce, gdzie Józef był więźniem.</p>
<p class="BibleIndent" id="BG-40_4"><sup>40.4</sup>&nbsp;A dowódca straży oddał ich <i>pod</i> <i>nadzór</i> Józefa, który im służył. I&nbsp;przebywali jakiś czas w&nbsp;więzieniu.</p>
<p class="BibleIndent" id="BG-40_5"><sup>40.5</sup>&nbsp;Pewnej nocy obydwaj –&nbsp;podczaszy i&nbsp;piekarz króla Egiptu, którzy byli więźniami w&nbsp;więzieniu –&nbsp;mieli sen, każdy inny, według swego tłumaczenia.</p>
<p class="BibleIndent" id="BG-40_6"><sup>40.6</sup>&nbsp;A Józef przyszedł do nich rano i&nbsp;spostrzegł, że są smutni.</p>
<p class="BibleIndent" id="BG-40_7"><sup>40.7</sup>&nbsp;I zapytał dworzan faraona, którzy <i>byli</i> z&nbsp;nim w&nbsp;więzieniu, w&nbsp;domu jego pana: Czemu macie dziś tak smutne twarze?</p>
<p class="BibleIndent" id="BG-40_8"><sup>40.8</sup>&nbsp;I odpowiedzieli mu: Śnił się nam sen, a&nbsp;nie ma nikogo, kto by go wytłumaczył. Józef powiedział do nich: Czy nie do Boga <i>należą</i> wytłumaczenia? Opowiedzcie mi, proszę.</p>
<p class="BibleIndent" id="BG-40_9"><sup>40.9</sup>&nbsp;Wtedy przełożony podczaszych opowiedział swój sen Józefowi: Śniło mi się, że przede mną była winorośl;</p>
<p class="BibleIndent" id="BG-40_10"><sup>40.10</sup>&nbsp;I na winorośli <i>były</i> trzy gałązki. A&nbsp;ona jakby wypuszczała pąki i&nbsp;wychodził jej kwiat, i&nbsp;jej grona wydały dojrzałe winogrona.</p>
<p class="BibleIndent" id="BG-40_11"><sup>40.11</sup>&nbsp;A kubek faraona był w&nbsp;mojej ręce. Wziąłem więc winogrona i&nbsp;wyciskałem je do kubka faraona, i&nbsp;podawałem kubek w&nbsp;ręce faraona.</p>
<p class="BibleIndent" id="BG-40_12"><sup>40.12</sup>&nbsp;Wtedy Józef powiedział mu: Takie <i>jest</i> wytłumaczenie tego snu: Trzy gałązki to trzy dni.</p>
<p class="BibleIndent" id="BG-40_13"><sup>40.13</sup>&nbsp;Po trzech dniach faraon wywyższy twą głowę i&nbsp;przywróci cię na twój urząd, i&nbsp;będziesz podawał kubek faraona w&nbsp;jego rękę jak dawniej, gdy byłeś jego podczaszym.</p>
<p class="BibleIndent" id="BG-40_14"><sup>40.14</sup>&nbsp;Tylko wspomnij na mnie, gdy się będziesz miał dobrze, i&nbsp;wyświadcz mi, proszę, tę przysługę i&nbsp;wspomnij o&nbsp;mnie faraonowi, i&nbsp;uwolnij mnie z&nbsp;tego domu;</p>
<p class="BibleIndent" id="BG-40_15"><sup>40.15</sup>&nbsp;Bo siłą uprowadzono mnie z&nbsp;ziemi hebrajskiej, a&nbsp;do tego nic <i>złego</i> tu nie zrobiłem, żeby mnie wrzucono do tego więzienia.</p>
<p class="BibleIndent" id="BG-40_16"><sup>40.16</sup>&nbsp;A przełożony piekarzy, widząc, że dobrze wytłumaczył <i>sen</i>, powiedział do Józefa: Ja też <i>miałem</i> sen, a&nbsp;oto trzy białe kosze na mojej głowie;</p>
<p class="BibleIndent" id="BG-40_17"><sup>40.17</sup>&nbsp;A w&nbsp;najwyższym koszu były wszelkie rodzaje pieczywa dla faraona, a&nbsp;ptaki jadły je z&nbsp;kosza, <i>który</i> <i>był</i> na mojej głowie.</p>
<p class="BibleIndent" id="BG-40_18"><sup>40.18</sup>&nbsp;Wtedy Józef odpowiedział: Takie jest wytłumaczenie <i>snu</i>: Trzy kosze to trzy dni.</p>
<p class="BibleIndent" id="BG-40_19"><sup>40.19</sup>&nbsp;Po trzech dniach faraon zetnie ci głowę i&nbsp;powiesi cię na drzewie, a&nbsp;ptaki będą jadły twoje ciało.</p>
<p class="BibleIndent" id="BG-40_20"><sup>40.20</sup>&nbsp;A trzeciego dnia, w&nbsp;dniu urodzin faraona, urządził on ucztę dla wszystkich swoich sług i&nbsp;w&nbsp;ich obecności kazał sprowadzić przełożonego podczaszych i&nbsp;przełożonego piekarzy.</p>
<p class="BibleIndent" id="BG-40_21"><sup>40.21</sup>&nbsp;I przywrócił przełożonego podczaszych na jego urząd, aby podawał kubek do rąk faraona.</p>
<p class="BibleIndent" id="BG-40_22"><sup>40.22</sup>&nbsp;A przełożonego piekarzy powiesił, jak im Józef wytłumaczył.</p>
<p class="BibleIndent" id="BG-40_23"><sup>40.23</sup>&nbsp;Jednak przełożony podczaszych nie pamiętał o&nbsp;Józefie, ale zapomniał o&nbsp;nim.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 41</a></h3>
<p class="BibleIndent" id="BG-41_1"><sup>41.1</sup>&nbsp;Po upływie dwóch lat śniło się faraonowi, że stał nad rzeką.</p>
<p class="BibleIndent" id="BG-41_2"><sup>41.2</sup>&nbsp;A oto z&nbsp;rzeki wychodziło siedem pięknych i&nbsp;tłustych krów, które się pasły na łące.</p>
<p class="BibleIndent" id="BG-41_3"><sup>41.3</sup>&nbsp;Oto też za nimi wychodziło z&nbsp;rzeki siedem innych krów, brzydkich i&nbsp;chudych, które stanęły obok <i>pierwszych</i> krów nad brzegiem rzeki.</p>
<p class="BibleIndent" id="BG-41_4"><sup>41.4</sup>&nbsp;I te brzydkie i&nbsp;chude krowy pożarły siedem pięknych i&nbsp;tłustych krów. Wtedy faraon się obudził.</p>
<p class="BibleIndent" id="BG-41_5"><sup>41.5</sup>&nbsp;A gdy usnął, śnił po raz drugi. A&nbsp;oto siedem pełnych i&nbsp;cudnych kłosów wyrastało z&nbsp;jednego źdźbła.</p>
<p class="BibleIndent" id="BG-41_6"><sup>41.6</sup>&nbsp;Oto też siedem kłosów cienkich i&nbsp;wysuszonych od wiatru wschodniego wyrastało za nimi.</p>
<p class="BibleIndent" id="BG-41_7"><sup>41.7</sup>&nbsp;I te cienkie kłosy pożarły siedem pięknych i&nbsp;pełnych kłosów. Wtedy faraon się obudził, a&nbsp;<i>był</i> to sen.</p>
<p class="BibleIndent" id="BG-41_8"><sup>41.8</sup>&nbsp;A gdy nastał ranek, był zaniepokojony w&nbsp;duchu i&nbsp;kazał wezwać wszystkich wróżbitów i&nbsp;mędrców Egiptu. I&nbsp;opowiedział im faraon swoje sny, ale nie było nikogo, kto by potrafił je faraonowi wytłumaczyć.</p>
<p class="BibleIndent" id="BG-41_9"><sup>41.9</sup>&nbsp;Wtedy przełożony podczaszych powiedział do faraona: Przypominam <i>sobie</i> dziś moje grzechy.</p>
<p class="BibleIndent" id="BG-41_10"><sup>41.10</sup>&nbsp;Faraon rozgniewał się na swoje sługi i&nbsp;oddał mnie pod straż w&nbsp;domu dowódcy straży, mnie i&nbsp;przełożonego piekarzy.</p>
<p class="BibleIndent" id="BG-41_11"><sup>41.11</sup>&nbsp;Tam jednej nocy śnił się nam sen, mnie i&nbsp;jemu; każdemu śnił się sen według jego wytłumaczenia.</p>
<p class="BibleIndent" id="BG-41_12"><sup>41.12</sup>&nbsp;A był tam z&nbsp;nami młodzieniec, Hebrajczyk, sługa dowódcy straży, któremu opowiedzieliśmy nasze sny, a&nbsp;on wytłumaczył je nam, każdemu według jego snu.</p>
<p class="BibleIndent" id="BG-41_13"><sup>41.13</sup>&nbsp;I stało się tak, jak nam wytłumaczył: Mnie <i>faraon</i> przywrócił na moje miejsce, a&nbsp;tamtego powiesił.</p>
<p class="BibleIndent" id="BG-41_14"><sup>41.14</sup>&nbsp;Faraon kazał więc wezwać Józefa i&nbsp;prędko go wyprowadzono z&nbsp;więzienia. Ostrzygł się, zmienił szaty i&nbsp;przyszedł do faraona.</p>
<p class="BibleIndent" id="BG-41_15"><sup>41.15</sup>&nbsp;I faraon powiedział do Józefa: Śnił mi się sen, a&nbsp;nie ma nikogo, kto potrafi mi go wytłumaczyć. Ale słyszałem, jak mówiono o&nbsp;tobie, że gdy usłyszysz sen, umiesz go wytłumaczyć.</p>
<p class="BibleIndent" id="BG-41_16"><sup>41.16</sup>&nbsp;Józef odpowiedział faraonowi: To nie ja, ale Bóg da faraonowi szczęśliwą odpowiedź.</p>
<p class="BibleIndent" id="BG-41_17"><sup>41.17</sup>&nbsp;Faraon powiedział więc do Józefa: Oto w&nbsp;moim śnie stałem na brzegu rzeki.</p>
<p class="BibleIndent" id="BG-41_18"><sup>41.18</sup>&nbsp;A z&nbsp;rzeki wychodziło siedem tłustych i&nbsp;pięknych krów i&nbsp;pasły się na łące.</p>
<p class="BibleIndent" id="BG-41_19"><sup>41.19</sup>&nbsp;Za nimi zaś wychodziło siedem innych krów, nędznych, szpetnych i&nbsp;chudych; w&nbsp;całej ziemi Egiptu nie widziałem tak brzydkich.</p>
<p class="BibleIndent" id="BG-41_20"><sup>41.20</sup>&nbsp;I chude i&nbsp;szpetne krowy pożarły siedem pierwszych tłustych krów.</p>
<p class="BibleIndent" id="BG-41_21"><sup>41.21</sup>&nbsp;A choć je zjadły, nie było widać, że zjadły, <i>ale</i> były szpetne jak i&nbsp;przedtem. I&nbsp;obudziłem się.</p>
<p class="BibleIndent" id="BG-41_22"><sup>41.22</sup>&nbsp;Potem widziałem we śnie, jak oto siedem kłosów, pełnych i&nbsp;dorodnych, wyrastało z&nbsp;jednego źdźbła.</p>
<p class="BibleIndent" id="BG-41_23"><sup>41.23</sup>&nbsp;A za nimi wyrastało siedem kłosów suchych, cienkich i&nbsp;wyschniętych od wschodniego wiatru.</p>
<p class="BibleIndent" id="BG-41_24"><sup>41.24</sup>&nbsp;I te cienkie kłosy pożarły tych siedem dorodnych kłosów. I&nbsp;opowiedziałem <i>to</i> wróżbitom, ale nie było nikogo, kto by potrafił mi to wytłumaczyć.</p>
<p class="BibleIndent" id="BG-41_25"><sup>41.25</sup>&nbsp;Wtedy Józef powiedział do faraona: Sen faraona jest jeden –&nbsp;Bóg oznajmił faraonowi, co uczyni.</p>
<p class="BibleIndent" id="BG-41_26"><sup>41.26</sup>&nbsp;Siedem pięknych krów to siedem lat, a&nbsp;siedem dorodnych kłosów to <i>też</i> siedem lat. Jest to jeden sen.</p>
<p class="BibleIndent" id="BG-41_27"><sup>41.27</sup>&nbsp;Siedem zaś chudych i&nbsp;szpetnych krów, które wychodziły za nimi, to siedem lat; a&nbsp;siedem pustych kłosów i&nbsp;wyschniętych od wschodniego wiatru to będzie siedem lat głodu.</p>
<p class="BibleIndent" id="BG-41_28"><sup>41.28</sup>&nbsp;<i>A</i> oto, co powiedziałem faraonowi: Bóg ukazał faraonowi, co uczyni.</p>
<p class="BibleIndent" id="BG-41_29"><sup>41.29</sup>&nbsp;Nadchodzi siedem lat wielkiej obfitości w&nbsp;całej ziemi Egiptu.</p>
<p class="BibleIndent" id="BG-41_30"><sup>41.30</sup>&nbsp;A po nich nastąpi siedem lat głodu i&nbsp;cała obfitość ziemi Egiptu pójdzie w&nbsp;zapomnienie, i&nbsp;głód wytrawi ziemię;</p>
<p class="BibleIndent" id="BG-41_31"><sup>41.31</sup>&nbsp;Tak że obfitość ziemi nie będzie znana z&nbsp;powodu przyszłego głodu, bo będzie bardzo ciężki.</p>
<p class="BibleIndent" id="BG-41_32"><sup>41.32</sup>&nbsp;A skoro sen śnił się faraonowi dwukrotnie, <i>oznacza</i> to, że ta rzecz jest postanowiona przez Boga i&nbsp;Bóg śpieszy ją wykonać.</p>
<p class="BibleIndent" id="BG-41_33"><sup>41.33</sup>&nbsp;Teraz więc niech faraon znajdzie roztropnego i&nbsp;mądrego człowieka i&nbsp;postawi go nad ziemią Egiptu.</p>
<p class="BibleIndent" id="BG-41_34"><sup>41.34</sup>&nbsp;Niech faraon tak postąpi i&nbsp;ustanowi urzędników nad ziemią, i&nbsp;zbierze piątą część <i>plonów</i> ziemi Egiptu przez <i>te</i> siedem lat obfitości.</p>
<p class="BibleIndent" id="BG-41_35"><sup>41.35</sup>&nbsp;Niech zbierają wszelką żywność w&nbsp;tych nadchodzących dobrych latach i&nbsp;zgromadzą zboża do dyspozycji faraona, i&nbsp;niech przechowują żywność w&nbsp;miastach.</p>
<p class="BibleIndent" id="BG-41_36"><sup>41.36</sup>&nbsp;Żywność ta będzie zapasem dla ziemi na te siedem lat głodu, które będą w&nbsp;ziemi Egiptu, aby ziemia nie niszczała od głodu.</p>
<p class="BibleIndent" id="BG-41_37"><sup>41.37</sup>&nbsp;I podobało się to faraonowi i&nbsp;wszystkim jego sługom.</p>
<p class="BibleIndent" id="BG-41_38"><sup>41.38</sup>&nbsp;Faraon zapytał więc swoje sługi: Czy znajdziemy człowieka mu podobnego, w&nbsp;którym jest Duch Boży?</p>
<p class="BibleIndent" id="BG-41_39"><sup>41.39</sup>&nbsp;Potem faraon powiedział do Józefa: Skoro Bóg oznajmił ci to wszystko, nie ma żadnego tak rozumnego i&nbsp;mądrego jak ty.</p>
<p class="BibleIndent" id="BG-41_40"><sup>41.40</sup>&nbsp;Ty będziesz nad moim domem, a&nbsp;cały mój lud będzie postępować według rozkazu twoich ust. Tylko tronem będę większy od ciebie.</p>
<p class="BibleIndent" id="BG-41_41"><sup>41.41</sup>&nbsp;Faraon powiedział jeszcze do Józefa: Oto ustanowiłem cię nad całą ziemią Egiptu.</p>
<p class="BibleIndent" id="BG-41_42"><sup>41.42</sup>&nbsp;Zdjął więc faraon pierścień z&nbsp;ręki i&nbsp;włożył go na rękę Józefa, oblekł go też w&nbsp;szatę bisiorową, a&nbsp;na szyję włożył mu złoty łańcuch.</p>
<p class="BibleIndent" id="BG-41_43"><sup>41.43</sup>&nbsp;I kazał go wozić na swoim drugim rydwanie, i&nbsp;wołano przed nim: Na kolana! I&nbsp;ustanowił go <i>rządcą</i> całej ziemi Egiptu.</p>
<p class="BibleIndent" id="BG-41_44"><sup>41.44</sup>&nbsp;Potem faraon powiedział do Józefa: Ja jestem faraonem, a&nbsp;bez twego pozwolenia nikt na całej ziemi Egiptu nie podniesie ani ręki, ani nogi.</p>
<p class="BibleIndent" id="BG-41_45"><sup>41.45</sup>&nbsp;I faraon nadał Józefowi imię Safnat Paneach, i&nbsp;dał mu za żonę Asenat, córkę Poti-Fery, kapłana z&nbsp;On. I&nbsp;Józef wyjechał na <i>całą</i> ziemię Egiptu.</p>
<p class="BibleIndent" id="BG-41_46"><sup>41.46</sup>&nbsp;Józef miał trzydzieści lat, gdy stanął przed faraonem, królem Egiptu. Potem Józef odszedł od faraona i&nbsp;objechał całą ziemię Egiptu.</p>
<p class="BibleIndent" id="BG-41_47"><sup>41.47</sup>&nbsp;A przez tych siedem urodzajnych lat ziemia rodziła obficie.</p>
<p class="BibleIndent" id="BG-41_48"><sup>41.48</sup>&nbsp;I <i>Józef</i> zgromadził całą żywność tych siedmiu lat, która była w&nbsp;ziemi Egiptu, i&nbsp;składał żywność w&nbsp;miastach. Składał w&nbsp;miastach urodzajne plony z&nbsp;otaczających je pól.</p>
<p class="BibleIndent" id="BG-41_49"><sup>41.49</sup>&nbsp;Józef więc nagromadził zboża tak wiele jak piasku morskiego, aż przestano je liczyć, bo <i>było</i> go bez liku.</p>
<p class="BibleIndent" id="BG-41_50"><sup>41.50</sup>&nbsp;A zanim nastały lata głodu, Józefowi urodzili się dwaj synowie, których mu urodziła Asenat, córka Poti-Fery, kapłana z&nbsp;On.</p>
<p class="BibleIndent" id="BG-41_51"><sup>41.51</sup>&nbsp;Józef nadał pierworodnemu imię Manasses, gdyż <i>mówił</i>: Bóg dał mi zapomnieć o&nbsp;całej mojej udręce i&nbsp;o&nbsp;całym domu mego ojca.</p>
<p class="BibleIndent" id="BG-41_52"><sup>41.52</sup>&nbsp;A drugiemu nadał imię Efraim, <i>gdyż</i> mówił: Bóg rozmnożył mnie w&nbsp;ziemi mego utrapienia.</p>
<p class="BibleIndent" id="BG-41_53"><sup>41.53</sup>&nbsp;I skończyło się siedem lat obfitości, która była w&nbsp;ziemi Egiptu.</p>
<p class="BibleIndent" id="BG-41_54"><sup>41.54</sup>&nbsp;I nadeszło siedem lat głodu, tak jak Józef przepowiedział. I&nbsp;głód był we wszystkich krainach, ale w&nbsp;całej ziemi Egiptu był chleb.</p>
<p class="BibleIndent" id="BG-41_55"><sup>41.55</sup>&nbsp;Gdy <i>jednak</i> na całej ziemi Egiptu był głód, lud wołał do faraona o&nbsp;chleb. I&nbsp;faraon powiedział wszystkim Egipcjanom: Idźcie do Józefa, a&nbsp;co wam powie, zróbcie.</p>
<p class="BibleIndent" id="BG-41_56"><sup>41.56</sup>&nbsp;I na całej ziemi był głód. Józef otworzył więc wszystkie spichlerze, w&nbsp;których <i>było</i> <i>zboże</i>, i&nbsp;sprzedawał Egipcjanom, bo głód wzmógł się w&nbsp;ziemi Egiptu.</p>
<p class="BibleIndent" id="BG-41_57"><sup>41.57</sup>&nbsp;I ze wszystkich krajów przyjeżdżano do Egiptu, by kupować <i>żywność</i> od Józefa, bo wzmógł się głód na całej ziemi.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 42</a></h3>
<p class="BibleIndent" id="BG-42_1"><sup>42.1</sup>&nbsp;Gdy Jakub dowiedział się, że w&nbsp;Egipcie jest zboże, powiedział do swoich synów: Czemu się patrzycie jeden na drugiego?</p>
<p class="BibleIndent" id="BG-42_2"><sup>42.2</sup>&nbsp;I mówił <i>im</i>: Oto słyszałem, że w&nbsp;Egipcie jest zboże. Jedźcie tam i&nbsp;kupcie <i>je</i> nam stamtąd, abyśmy żyli, a&nbsp;nie pomarli.</p>
<p class="BibleIndent" id="BG-42_3"><sup>42.3</sup>&nbsp;Dziesięciu braci Józefa wyruszyło więc do Egiptu, aby kupić zboże.</p>
<p class="BibleIndent" id="BG-42_4"><sup>42.4</sup>&nbsp;Ale Jakub nie posłał Beniamina, brata Józefa, z&nbsp;jego braćmi, bo powiedział: By nie spotkało go jakieś nieszczęście.</p>
<p class="BibleIndent" id="BG-42_5"><sup>42.5</sup>&nbsp;Synowie Izraela przybyli więc wraz z&nbsp;innymi, aby kupić <i>zboże</i>, gdyż był głód w&nbsp;ziemi Kanaan.</p>
<p class="BibleIndent" id="BG-42_6"><sup>42.6</sup>&nbsp;A Józef był rządcą tej ziemi i&nbsp;to on sprzedawał <i>zboża</i> całej ludności tej ziemi. A&nbsp;gdy przyszli bracia Józefa, pokłonili mu się twarzą do ziemi.</p>
<p class="BibleIndent" id="BG-42_7"><sup>42.7</sup>&nbsp;Gdy Józef ujrzał swych braci, poznał ich, lecz udawał przed nimi obcego i&nbsp;rozmawiał z&nbsp;nimi surowo. Zapytał ich: Skąd przyszliście? Odpowiedzieli: Z&nbsp;ziemi Kanaan, aby nakupić żywności.</p>
<p class="BibleIndent" id="BG-42_8"><sup>42.8</sup>&nbsp;Józef rozpoznał swoich braci, ale oni go nie poznali.</p>
<p class="BibleIndent" id="BG-42_9"><sup>42.9</sup>&nbsp;I Józef przypomniał sobie sny, które mu się śniły o&nbsp;nich, i&nbsp;powiedział im: Jesteście szpiegami i&nbsp;przyszliście, aby wypatrzyć nieobronne miejsca tej ziemi.</p>
<p class="BibleIndent" id="BG-42_10"><sup>42.10</sup>&nbsp;A <i>oni</i> mu odpowiedzieli: Nie, mój panie. Twoi słudzy przyszli, aby nakupić żywności.</p>
<p class="BibleIndent" id="BG-42_11"><sup>42.11</sup>&nbsp;Wszyscy jesteśmy synami jednego człowieka. <i>Jesteśmy</i> uczciwi. Twoi słudzy nie są szpiegami.</p>
<p class="BibleIndent" id="BG-42_12"><sup>42.12</sup>&nbsp;A <i>on</i> powiedział do nich: Nie, ale przyszliście wypatrzyć nieobronne miejsca tej ziemi.</p>
<p class="BibleIndent" id="BG-42_13"><sup>42.13</sup>&nbsp;Powiedzieli: <i>Było</i> nas, twoich sług, dwunastu braci, synów jednego człowieka w&nbsp;ziemi Kanaan. Najmłodszy <i>jest</i> z&nbsp;naszym ojcem <i>w</i> <i>domu</i>, a&nbsp;jednego już nie ma.</p>
<p class="BibleIndent" id="BG-42_14"><sup>42.14</sup>&nbsp;Józef rzekł im: <i>Jest</i> tak, jak wam powiedziałem –&nbsp;jesteście szpiegami.</p>
<p class="BibleIndent" id="BG-42_15"><sup>42.15</sup>&nbsp;Zostaniecie co do tego wybadani: Na życie faraona, nie wyjdziecie stąd, dopóki nie przyjdzie tu wasz młodszy brat.</p>
<p class="BibleIndent" id="BG-42_16"><sup>42.16</sup>&nbsp;Wyślijcie jednego z&nbsp;was, aby przyprowadził waszego brata, a&nbsp;wy zostaniecie w&nbsp;więzieniu, aż wasze słowa się potwierdzą, czy mówicie prawdę. A&nbsp;jeśli nie, na życie faraona, jesteście szpiegami.</p>
<p class="BibleIndent" id="BG-42_17"><sup>42.17</sup>&nbsp;I oddał ich pod straż na trzy dni.</p>
<p class="BibleIndent" id="BG-42_18"><sup>42.18</sup>&nbsp;A trzeciego dnia Józef powiedział do nich: Zróbcie tak, a&nbsp;będziecie żyć, <i>bo</i> ja się boję Boga.</p>
<p class="BibleIndent" id="BG-42_19"><sup>42.19</sup>&nbsp;Jeśli jesteście uczciwi, niech jeden z&nbsp;waszych braci pozostanie związany tu w&nbsp;więzieniu; a&nbsp;wy jedźcie i&nbsp;odnieście zboże, aby się pozbyć głodu z&nbsp;waszych domów.</p>
<p class="BibleIndent" id="BG-42_20"><sup>42.20</sup>&nbsp;I przyprowadźcie do mnie waszego najmłodszego brata, a&nbsp;wasze słowa sprawdzą się i&nbsp;nie umrzecie. I&nbsp;tak zrobili.</p>
<p class="BibleIndent" id="BG-42_21"><sup>42.21</sup>&nbsp;Mówili jeden do drugiego: Naprawdę zgrzeszyliśmy przeciwko naszemu bratu, bo widząc strapienie jego duszy, gdy nas błagał, nie wysłuchaliśmy go. Dlatego przyszło na nas to utrapienie.</p>
<p class="BibleIndent" id="BG-42_22"><sup>42.22</sup>&nbsp;Wtedy Ruben odpowiedział im: Czyż nie mówiłem wam: Nie grzeszcie przeciw chłopcu? A&nbsp;nie usłuchaliście. Oto teraz żąda się odpowiedzialności za jego krew.</p>
<p class="BibleIndent" id="BG-42_23"><sup>42.23</sup>&nbsp;Lecz oni nie wiedzieli, że Józef rozumie, bo rozmawiał z&nbsp;nimi przez tłumacza.</p>
<p class="BibleIndent" id="BG-42_24"><sup>42.24</sup>&nbsp;Wtedy odwrócił się od nich i&nbsp;zapłakał. Potem obrócił się do nich i&nbsp;rozmawiał z&nbsp;nimi. Wziął spośród nich Symeona i&nbsp;związał go na ich oczach.</p>
<p class="BibleIndent" id="BG-42_25"><sup>42.25</sup>&nbsp;Potem Józef rozkazał, aby napełniono ich wory zbożem i&nbsp;każdemu z&nbsp;nich wrzucono do jego wora pieniądze, i&nbsp;<i>żeby</i> dano im żywność na drogę. I&nbsp;tak zrobiono.</p>
<p class="BibleIndent" id="BG-42_26"><sup>42.26</sup>&nbsp;Wtedy oni włożyli zboża na swoje osły i&nbsp;odjechali stamtąd.</p>
<p class="BibleIndent" id="BG-42_27"><sup>42.27</sup>&nbsp;I gdy <i>jeden</i> <i>z</i> <i>nich</i> rozwiązał swój wór, aby w&nbsp;gospodzie dać karmę swemu osłu, zobaczył swoje pieniądze; były bowiem na wierzchu jego wora.</p>
<p class="BibleIndent" id="BG-42_28"><sup>42.28</sup>&nbsp;I powiedział do swoich braci: Zwrócono mi pieniądze, oto są w&nbsp;moim worze. Wtedy zamarło im serce i&nbsp;przerazili się, mówiąc jeden do drugiego: Cóż to nam Bóg uczynił?</p>
<p class="BibleIndent" id="BG-42_29"><sup>42.29</sup>&nbsp;Potem przyszli do swego ojca Jakuba, do ziemi Kanaan, i&nbsp;opowiedzieli mu wszystko, co im się przydarzyło:</p>
<p class="BibleIndent" id="BG-42_30"><sup>42.30</sup>&nbsp;Ten człowiek, pan tej ziemi, rozmawiał z&nbsp;nami surowo i&nbsp;wziął nas za szpiegów ziemi;</p>
<p class="BibleIndent" id="BG-42_31"><sup>42.31</sup>&nbsp;Powiedzieliśmy mu: Jesteśmy uczciwi, nie jesteśmy szpiegami;</p>
<p class="BibleIndent" id="BG-42_32"><sup>42.32</sup>&nbsp;Było nas dwunastu braci, synów naszego ojca; jednego już nie ma, a&nbsp;najmłodszy <i>jest</i> teraz z&nbsp;naszym ojcem w&nbsp;ziemi Kanaan.</p>
<p class="BibleIndent" id="BG-42_33"><sup>42.33</sup>&nbsp;I ten człowiek, pan tej ziemi, powiedział do nas: Po tym poznam, że jesteście uczciwi; zostawcie jednego z&nbsp;waszych braci u&nbsp;mnie, weźcie zboże, aby pozbyć się głodu z&nbsp;waszych domów, i&nbsp;idźcie;</p>
<p class="BibleIndent" id="BG-42_34"><sup>42.34</sup>&nbsp;Potem przyprowadźcie waszego najmłodszego brata do mnie, abym poznał, że nie jesteście szpiegami, ale <i>ludźmi</i> uczciwymi. Wtedy oddam wam waszego brata, a&nbsp;w&nbsp;tej ziemi będziecie mogli handlować.</p>
<p class="BibleIndent" id="BG-42_35"><sup>42.35</sup>&nbsp;A gdy opróżniali swoje wory, każdy <i>znalazł</i> w&nbsp;swoim worze węzeł pieniędzy. Gdy wraz ze swoim ojcem zobaczyli węzły z&nbsp;pieniędzmi, przerazili się.</p>
<p class="BibleIndent" id="BG-42_36"><sup>42.36</sup>&nbsp;Wtedy ich ojciec Jakub powiedział im: Osierociliście mnie. Nie ma Józefa i&nbsp;Symeona, a&nbsp;weźmiecie Beniamina; całe <i>zło</i> się na mnie zwaliło.</p>
<p class="BibleIndent" id="BG-42_37"><sup>42.37</sup>&nbsp;Ruben powiedział do swego ojca: Zabij moich dwóch synów, jeśli go z&nbsp;powrotem nie przyprowadzę. Oddaj go pod moją opiekę, a&nbsp;ja ci go zwrócę.</p>
<p class="BibleIndent" id="BG-42_38"><sup>42.38</sup>&nbsp;Ale on powiedział: Mój syn nie pójdzie z&nbsp;wami, gdyż jego brat umarł i&nbsp;tylko on jeden został. Jeśli przydarzy mu się nieszczęście na drodze, którą pójdziecie, w&nbsp;żalu doprowadzicie mnie, osiwiałego, do grobu.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 43</a></h3>
<p class="BibleIndent" id="BG-43_1"><sup>43.1</sup>&nbsp;A ciężki głód <i>panował</i> w&nbsp;tej ziemi.</p>
<p class="BibleIndent" id="BG-43_2"><sup>43.2</sup>&nbsp;I gdy zużyli zboże, które przynieśli z&nbsp;Egiptu, ich ojciec powiedział do nich: Idźcie znowu <i>i</i> kupcie nam trochę żywności.</p>
<p class="BibleIndent" id="BG-43_3"><sup>43.3</sup>&nbsp;Juda powiedział do niego: Ten człowiek uroczyście nam oświadczył: Nie zobaczycie mojej twarzy, jeśli nie będzie z&nbsp;wami waszego brata.</p>
<p class="BibleIndent" id="BG-43_4"><sup>43.4</sup>&nbsp;Jeśli <i>więc</i> poślesz naszego brata z&nbsp;nami, pojedziemy i&nbsp;nakupimy ci żywności;</p>
<p class="BibleIndent" id="BG-43_5"><sup>43.5</sup>&nbsp;Ale jeśli nie poślesz, nie pojedziemy, bo ten człowiek mówił do nas: Nie zobaczycie mojej twarzy, jeśli nie będzie z&nbsp;wami waszego brata.</p>
<p class="BibleIndent" id="BG-43_6"><sup>43.6</sup>&nbsp;Izrael zapytał: Dlaczego sprawiliście mi ból, mówiąc temu człowiekowi, że macie jeszcze brata?</p>
<p class="BibleIndent" id="BG-43_7"><sup>43.7</sup>&nbsp;Odpowiedzieli: Ten człowiek dokładnie się wypytał o&nbsp;nas i&nbsp;naszą rodzinę: Żyje jeszcze wasz ojciec? Macie <i>jeszcze</i> <i>jakiegoś</i> brata? I&nbsp;odpowiedzieliśmy mu na jego pytania. Skąd mogliśmy wiedzieć, że powie: Przyprowadźcie mi tu waszego brata?</p>
<p class="BibleIndent" id="BG-43_8"><sup>43.8</sup>&nbsp;I Juda powiedział do swego ojca Izraela: Poślij chłopca ze mną. Powstaniemy i&nbsp;pojedziemy, abyśmy żyli, a&nbsp;nie pomarli <i>z</i> <i>głodu</i>, tak my, jak i&nbsp;ty, i&nbsp;nasze dzieci.</p>
<p class="BibleIndent" id="BG-43_9"><sup>43.9</sup>&nbsp;Ja biorę odpowiedzialność za niego, ode mnie się go domagaj. Jeśli nie przyprowadzę go do ciebie i&nbsp;nie stawię go przed tobą, na zawsze będę ponosił <i>za</i> <i>to</i> winę.</p>
<p class="BibleIndent" id="BG-43_10"><sup>43.10</sup>&nbsp;Gdybyśmy bowiem nie zwlekali, wrócilibyśmy już dwa razy.</p>
<p class="BibleIndent" id="BG-43_11"><sup>43.11</sup>&nbsp;Wtedy Izrael, ich ojciec, powiedział do nich: Jeśli tak <i>musi</i> <i>być</i>, zróbcie w&nbsp;ten sposób: weźcie z&nbsp;najlepszych owoców ziemi w&nbsp;wasze naczynia i&nbsp;zanieście je temu człowiekowi w&nbsp;darze –&nbsp;trochę balsamu, trochę miodu, wonności, mirry, orzechów i&nbsp;migdałów.</p>
<p class="BibleIndent" id="BG-43_12"><sup>43.12</sup>&nbsp;Weźcie też ze sobą podwójną sumę pieniędzy, a&nbsp;pieniądze wrzucone na wierzch waszych worów zabierzcie ze sobą, bo może to była pomyłka.</p>
<p class="BibleIndent" id="BG-43_13"><sup>43.13</sup>&nbsp;Weźcie także waszego brata, wstańcie i&nbsp;jedźcie znowu do tego człowieka;</p>
<p class="BibleIndent" id="BG-43_14"><sup>43.14</sup>&nbsp;A niech Bóg Wszechmogący da wam miłosierdzie przed tym człowiekiem, aby wam wypuścił waszego drugiego brata i&nbsp;Beniamina. A&nbsp;jeśli mam stracić swoje dzieci, to je stracę.</p>
<p class="BibleIndent" id="BG-43_15"><sup>43.15</sup>&nbsp;Mężczyźni wzięli więc ten dar, zabrali ze sobą podwójną sumę pieniędzy oraz Beniamina, wstali i&nbsp;pojechali do Egiptu, i&nbsp;stanęli przed Józefem.</p>
<p class="BibleIndent" id="BG-43_16"><sup>43.16</sup>&nbsp;A gdy Józef zobaczył z&nbsp;nimi Beniamina, powiedział do zarządcy jego domu: Wprowadź tych ludzi do domu, zabij <i>bydlę</i> i&nbsp;przyrządź, bo ci ludzie w&nbsp;południe będą jedli ze mną.</p>
<p class="BibleIndent" id="BG-43_17"><sup>43.17</sup>&nbsp;Człowiek ten zrobił, jak mu Józef rozkazał, i&nbsp;wprowadził tych ludzi do domu Józefa.</p>
<p class="BibleIndent" id="BG-43_18"><sup>43.18</sup>&nbsp;Gdy zostali wprowadzeni do domu Józefa, bali się i&nbsp;mówili: Wprowadzono nas tu z&nbsp;powodu tych pieniędzy, które za pierwszym razem włożono do naszych worów, aby rzucić na nas <i>oszczerstwo</i>, napaść na nas i&nbsp;wziąć w&nbsp;niewolę nas i&nbsp;nasze osły.</p>
<p class="BibleIndent" id="BG-43_19"><sup>43.19</sup>&nbsp;Podeszli do zarządcy domu Józefa i&nbsp;rozmawiali z&nbsp;nim w&nbsp;drzwiach domu.</p>
<p class="BibleIndent" id="BG-43_20"><sup>43.20</sup>&nbsp;I powiedzieli: <i>Pozwól</i>, panie. Przyjechaliśmy za pierwszym razem kupić żywności.</p>
<p class="BibleIndent" id="BG-43_21"><sup>43.21</sup>&nbsp;A gdy przyjechaliśmy do gospody i&nbsp;rozwiązaliśmy nasze wory, pieniądze każdego <i>były</i> na wierzchu jego wora, nasze pieniądze w&nbsp;pełnej wadze. Przywieźliśmy je więc ze sobą.</p>
<p class="BibleIndent" id="BG-43_22"><sup>43.22</sup>&nbsp;Przywieźliśmy też inne pieniądze ze sobą, aby nakupić żywności. Nie wiemy, kto włożył nasze pieniądze do naszych worów.</p>
<p class="BibleIndent" id="BG-43_23"><sup>43.23</sup>&nbsp;A <i>on</i> powiedział: Pokój wam, nie bójcie się. Bóg wasz, Bóg waszego ojca, dał wam skarb do waszych worów. Wasze pieniądze doszły do mnie. I&nbsp;wyprowadził do nich Symeona.</p>
<p class="BibleIndent" id="BG-43_24"><sup>43.24</sup>&nbsp;Człowiek ten wprowadził tych ludzi do domu Józefa, dał im wody, aby umyli sobie nogi; dał też karmę ich osłom.</p>
<p class="BibleIndent" id="BG-43_25"><sup>43.25</sup>&nbsp;Potem przygotowali dar, zanim Józef przyszedł w&nbsp;południe. Słyszeli bowiem, że tam mieli jeść chleb.</p>
<p class="BibleIndent" id="BG-43_26"><sup>43.26</sup>&nbsp;A gdy Józef wszedł do domu, przynieśli mu dar, który <i>mieli</i> ze sobą w&nbsp;tym domu, i&nbsp;pokłonili mu się aż do ziemi.</p>
<p class="BibleIndent" id="BG-43_27"><sup>43.27</sup>&nbsp;I dowiadywał się, jak się im powodzi, i&nbsp;zapytał: Czy wasz ojciec jest zdrowy, ten starzec, o&nbsp;którym mi opowiadaliście? Czy jeszcze żyje?</p>
<p class="BibleIndent" id="BG-43_28"><sup>43.28</sup>&nbsp;A oni odpowiedzieli: Twój sługa, nasz ojciec, jest zdrowy, jeszcze żyje. I&nbsp;uklękli, i&nbsp;pokłonili mu się.</p>
<p class="BibleIndent" id="BG-43_29"><sup>43.29</sup>&nbsp;Wtedy podniósł swe oczy i&nbsp;zobaczył swego brata Beniamina, syna swej matki, i&nbsp;zapytał: Czy to <i>jest</i> wasz najmłodszy brat, o&nbsp;którym mi opowiadaliście? I&nbsp;powiedział mu: Niech Bóg będzie ci miłosierny, miły synu.</p>
<p class="BibleIndent" id="BG-43_30"><sup>43.30</sup>&nbsp;I nagle Józef <i>wyszedł</i>, bo wzruszył się do głębi swym bratem, i&nbsp;szukał <i>miejsca</i>, gdzie mógłby zapłakać. Wszedł więc do komnaty i&nbsp;tam płakał.</p>
<p class="BibleIndent" id="BG-43_31"><sup>43.31</sup>&nbsp;Potem umył swoją twarz, wyszedł i&nbsp;gdy się opanował, powiedział: Kładźcie chleb.</p>
<p class="BibleIndent" id="BG-43_32"><sup>43.32</sup>&nbsp;Położono jemu osobno, im osobno i&nbsp;osobno Egipcjanom, którzy z&nbsp;nim jedli. Egipcjanie bowiem nie mogą jeść chleba z&nbsp;Hebrajczykami, gdyż to budzi odrazę u&nbsp;Egipcjan.</p>
<p class="BibleIndent" id="BG-43_33"><sup>43.33</sup>&nbsp;I usiedli przed nim, pierworodny według swego pierworództwa, a&nbsp;młodszy według swej młodości. I&nbsp;dziwili się ci mężczyźni, <i>patrząc</i> jeden na drugiego.</p>
<p class="BibleIndent" id="BG-43_34"><sup>43.34</sup>&nbsp;Potem brał potrawy sprzed siebie i&nbsp;kazał im zanieść. A&nbsp;porcja Beniamina była pięciokrotnie większa od porcji ich wszystkich. Pili i&nbsp;podpili sobie z&nbsp;nim.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 44</a></h3>
<p class="BibleIndent" id="BG-44_1"><sup>44.1</sup>&nbsp;Wtedy <i>Józef</i> rozkazał zarządcy swego domu: Napełnij wory tych ludzi zbożem, ile tylko mogą unieść, a&nbsp;pieniądze każdego włóż na wierzch jego wora.</p>
<p class="BibleIndent" id="BG-44_2"><sup>44.2</sup>&nbsp;Mój kielich też, kielich srebrny, włóż na wierzch wora najmłodszego razem z&nbsp;pieniędzmi za zboże. I&nbsp;zrobił według słów Józefa, jak mu rozkazał.</p>
<p class="BibleIndent" id="BG-44_3"><sup>44.3</sup>&nbsp;O świcie wyprawiono tych ludzi razem z&nbsp;ich osłami.</p>
<p class="BibleIndent" id="BG-44_4"><sup>44.4</sup>&nbsp;Gdy wyszli z&nbsp;miasta i&nbsp;byli niedaleko, Józef powiedział do zarządcy swego domu: Wstań, goń tych ludzi, a&nbsp;gdy ich dogonisz, powiedz do nich: Czemu oddaliście złem za dobro?</p>
<p class="BibleIndent" id="BG-44_5"><sup>44.5</sup>&nbsp;Czy to nie jest <i>kielich</i>, z&nbsp;którego pija mój pan i&nbsp;z&nbsp;którego wróży? Źle postąpiliście, dopuszczając się tego.</p>
<p class="BibleIndent" id="BG-44_6"><sup>44.6</sup>&nbsp;<i>Ten</i> dogonił ich więc i&nbsp;powiedział do nich te słowa.</p>
<p class="BibleIndent" id="BG-44_7"><sup>44.7</sup>&nbsp;Ale <i>oni</i> mu odpowiedzieli: Dlaczego mój pan mówi takie słowa? Nie daj Boże, aby twoi słudzy mieli tak postąpić.</p>
<p class="BibleIndent" id="BG-44_8"><sup>44.8</sup>&nbsp;Przecież pieniądze, które znaleźliśmy na wierzchu naszych worów, przynieśliśmy do ciebie z&nbsp;powrotem z&nbsp;ziemi Kanaan. Jakże mielibyśmy kraść z&nbsp;domu twego pana srebro lub złoto?</p>
<p class="BibleIndent" id="BG-44_9"><sup>44.9</sup>&nbsp;U którego z&nbsp;twoich sług to się znajdzie, niech umrze, a&nbsp;my będziemy niewolnikami mego pana.</p>
<p class="BibleIndent" id="BG-44_10"><sup>44.10</sup>&nbsp;<i>On</i> powiedział: Niech będzie tak, jak mówicie. Przy którym znajdzie się kielich, ten będzie niewolnikiem, a&nbsp;wy będziecie niewinni.</p>
<p class="BibleIndent" id="BG-44_11"><sup>44.11</sup>&nbsp;Wtedy każdy szybko zdjął swój wór na ziemię i&nbsp;rozwiązał go.</p>
<p class="BibleIndent" id="BG-44_12"><sup>44.12</sup>&nbsp;I szukał, zaczynając od starszego, a&nbsp;kończąc na najmłodszym. I&nbsp;znalazł kielich w&nbsp;worze Beniamina.</p>
<p class="BibleIndent" id="BG-44_13"><sup>44.13</sup>&nbsp;Wtedy rozdarli swoje szaty, każdy załadował swego osła i&nbsp;wrócili do miasta.</p>
<p class="BibleIndent" id="BG-44_14"><sup>44.14</sup>&nbsp;Przyszedł więc Juda i&nbsp;jego bracia do domu Józefa, który tam jeszcze był. I&nbsp;upadli przed nim na ziemię.</p>
<p class="BibleIndent" id="BG-44_15"><sup>44.15</sup>&nbsp;I Józef zapytał ich: Co zrobiliście? Czy nie wiedzieliście, że <i>taki</i> człowiek jak ja potrafi wróżyć?</p>
<p class="BibleIndent" id="BG-44_16"><sup>44.16</sup>&nbsp;Wtedy Juda odpowiedział: Cóż możemy odpowiedzieć memu panu? Co możemy mówić i&nbsp;jak mamy się usprawiedliwić? Bóg znalazł nieprawość u&nbsp;twoich sług. Oto jesteśmy niewolnikami mego pana, zarówno my, jak i&nbsp;ten, u&nbsp;którego znalazł się kielich.</p>
<p class="BibleIndent" id="BG-44_17"><sup>44.17</sup>&nbsp;A on odpowiedział: Nie daj Boże, abym miał tak uczynić. Człowiek, w&nbsp;którego ręku znaleziono kielich, będzie moim niewolnikiem. Wy zaś jedźcie w&nbsp;pokoju do waszego ojca.</p>
<p class="BibleIndent" id="BG-44_18"><sup>44.18</sup>&nbsp;Wtedy Juda podszedł do niego i&nbsp;powiedział: Mój panie! <i>Pozwól</i> twemu słudze mówić słowo do uszu mego pana, a&nbsp;niech nie zapala się twój gniew na twego sługę, gdyż ty jesteś jak sam faraon.</p>
<p class="BibleIndent" id="BG-44_19"><sup>44.19</sup>&nbsp;Mój pan pytał swoich sług: Czy macie ojca albo brata?</p>
<p class="BibleIndent" id="BG-44_20"><sup>44.20</sup>&nbsp;Wtedy odpowiedzieliśmy memu panu: Mamy ojca, starca, i&nbsp;chłopca małego <i>spłodzonego</i> w&nbsp;jego starości. Jego brat umarł i&nbsp;tylko on został <i>po</i> swej matce, i&nbsp;jego ojciec go kocha.</p>
<p class="BibleIndent" id="BG-44_21"><sup>44.21</sup>&nbsp;Potem mówiłeś <i>do</i> <i>nas</i>, swoich sług: Przyprowadźcie go do mnie, abym mógł go zobaczyć własnymi oczyma.</p>
<p class="BibleIndent" id="BG-44_22"><sup>44.22</sup>&nbsp;I mówiliśmy do mego pana: Chłopiec nie będzie mógł opuścić swego ojca, bo gdyby opuścił swego ojca, ten by umarł.</p>
<p class="BibleIndent" id="BG-44_23"><sup>44.23</sup>&nbsp;Wtedy powiedziałeś do swoich sług: Jeśli nie przyjdzie z&nbsp;wami wasz najmłodszy brat, więcej nie zobaczycie mojej twarzy.</p>
<p class="BibleIndent" id="BG-44_24"><sup>44.24</sup>&nbsp;Gdy więc przyszliśmy do twego sługi, mego ojca, powtórzyliśmy mu te słowa mego pana.</p>
<p class="BibleIndent" id="BG-44_25"><sup>44.25</sup>&nbsp;Wtedy nasz ojciec powiedział: Jedźcie znowu i&nbsp;kupcie nam trochę żywności.</p>
<p class="BibleIndent" id="BG-44_26"><sup>44.26</sup>&nbsp;I powiedzieliśmy: Nie możemy <i>tam</i> iść. Lecz jeśli <i>będzie</i> z&nbsp;nami nasz najmłodszy brat, wtedy pojedziemy. Bo nie będziemy mogli zobaczyć twarzy tego człowieka, jeśli nie będzie z&nbsp;nami naszego najmłodszego brata.</p>
<p class="BibleIndent" id="BG-44_27"><sup>44.27</sup>&nbsp;I twój sługa, mój ojciec, powiedział do nas: Wy wiecie, że moja żona urodziła mi dwóch <i>synów</i>.</p>
<p class="BibleIndent" id="BG-44_28"><sup>44.28</sup>&nbsp;Jeden wyszedł ode mnie i&nbsp;powiedziałem: Na pewno został rozszarpany <i>przez</i> <i>zwierzę</i> i&nbsp;nie widziałem go do dziś.</p>
<p class="BibleIndent" id="BG-44_29"><sup>44.29</sup>&nbsp;A jeśli zabierzecie mi też tego i&nbsp;spotka go nieszczęście, wtedy w&nbsp;żalu doprowadzicie mnie, osiwiałego, do grobu.</p>
<p class="BibleIndent" id="BG-44_30"><sup>44.30</sup>&nbsp;Dlatego jeśli przyjdę do twego sługi, mojego ojca, a&nbsp;nie będzie z&nbsp;nami chłopca, z&nbsp;którym jest bardzo związany;</p>
<p class="BibleIndent" id="BG-44_31"><sup>44.31</sup>&nbsp;Stanie się tak, że jak tylko zobaczy, że chłopca nie ma, umrze. A&nbsp;twoi słudzy doprowadzą twego sługę, naszego ojca, osiwiałego, z&nbsp;żalu do grobu.</p>
<p class="BibleIndent" id="BG-44_32"><sup>44.32</sup>&nbsp;Bo twój sługa wziął na siebie odpowiedzialność przed ojcem i&nbsp;mówił: Jeśli go nie przyprowadzę, będę po wszystkie dni winien grzechu przeciw mojemu ojcu.</p>
<p class="BibleIndent" id="BG-44_33"><sup>44.33</sup>&nbsp;Teraz więc, proszę, niech twój sługa zostanie niewolnikiem mego pana zamiast tego chłopca, a&nbsp;niech chłopak idzie ze swymi braćmi.</p>
<p class="BibleIndent" id="BG-44_34"><sup>44.34</sup>&nbsp;Bo jak ja mam wrócić do mego ojca, gdy nie będzie ze mną tego chłopca? Nie chciałbym patrzeć na rozpacz, która by dotknęła mego ojca.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 45</a></h3>
<p class="BibleIndent" id="BG-45_1"><sup>45.1</sup>&nbsp;Wtedy Józef nie mógł się dalej powstrzymać przed wszystkimi, którzy stali przed nim, i&nbsp;zawołał: Wyprowadźcie wszystkich ode mnie. I&nbsp;nikt przy nim nie został, gdy Józef dał się poznać swoim braciom.</p>
<p class="BibleIndent" id="BG-45_2"><sup>45.2</sup>&nbsp;I wybuchnął tak głośnym płaczem, że słyszeli to Egipcjanie, słyszał też dom faraona.</p>
<p class="BibleIndent" id="BG-45_3"><sup>45.3</sup>&nbsp;I Józef powiedział do swoich braci: Ja <i>jestem</i> Józef. Czy mój ojciec jeszcze żyje? A&nbsp;<i>jego</i> bracia nie mogli mu odpowiedzieć, bo zatrwożyli się wobec niego.</p>
<p class="BibleIndent" id="BG-45_4"><sup>45.4</sup>&nbsp;Wtedy Józef powiedział do swoich braci: Zbliżcie się, proszę, do mnie. A&nbsp;gdy zbliżyli się, powiedział: Ja <i>jestem</i> Józef, wasz brat, którego sprzedaliście do Egiptu.</p>
<p class="BibleIndent" id="BG-45_5"><sup>45.5</sup>&nbsp;Jednak teraz nie smućcie się ani się nie bójcie, że sprzedaliście mnie tutaj. Bóg bowiem posłał mnie przed wami dla zachowania waszego życia.</p>
<p class="BibleIndent" id="BG-45_6"><sup>45.6</sup>&nbsp;Bo już dwa lata <i>trwa</i> głód na ziemi, a&nbsp;jeszcze pięć lat <i>zostaje</i>, w&nbsp;których nie będzie ani orki, ani żniwa.</p>
<p class="BibleIndent" id="BG-45_7"><sup>45.7</sup>&nbsp;Bóg posłał mnie więc przed wami, aby zachować wam potomność na ziemi i&nbsp;żeby ocalić wam życie dzięki wielkiemu wybawieniu.</p>
<p class="BibleIndent" id="BG-45_8"><sup>45.8</sup>&nbsp;Tak więc nie wy mnie tu posłaliście, ale Bóg, który mnie ustanowił ojcem dla faraona i&nbsp;panem całego jego domu oraz władcą nad całą ziemią Egiptu.</p>
<p class="BibleIndent" id="BG-45_9"><sup>45.9</sup>&nbsp;Idźcie więc szybko do mego ojca i&nbsp;powiedzcie do niego: Tak mówi twój syn Józef: Bóg uczynił mnie panem całego Egiptu, przyjedź do mnie, nie zwlekaj.</p>
<p class="BibleIndent" id="BG-45_10"><sup>45.10</sup>&nbsp;Będziesz mieszkał w&nbsp;ziemi Goszen i&nbsp;będziesz blisko mnie, ty, twoi synowie i&nbsp;synowie twoich synów, twoje owce i&nbsp;woły, i&nbsp;wszystko, co masz.</p>
<p class="BibleIndent" id="BG-45_11"><sup>45.11</sup>&nbsp;Będę cię tam żywił, bo <i>będzie</i> jeszcze pięć lat głodu, byś nie zginął z&nbsp;niedostatku ty, twój dom i&nbsp;wszystko, co masz.</p>
<p class="BibleIndent" id="BG-45_12"><sup>45.12</sup>&nbsp;A oto wasze oczy i&nbsp;oczy mego brata Beniamina widzą, że moje usta do was mówią.</p>
<p class="BibleIndent" id="BG-45_13"><sup>45.13</sup>&nbsp;Opowiedzcie też memu ojcu o&nbsp;całej mojej chwale w&nbsp;Egipcie i&nbsp;o&nbsp;wszystkim, co widzieliście; spieszcie się więc i&nbsp;przyprowadźcie tu mego ojca.</p>
<p class="BibleIndent" id="BG-45_14"><sup>45.14</sup>&nbsp;Potem rzucił się na szyję swemu bratu Beniaminowi i&nbsp;zapłakał. Beniamin też płakał na jego szyi.</p>
<p class="BibleIndent" id="BG-45_15"><sup>45.15</sup>&nbsp;I pocałował wszystkich swoich braci, i&nbsp;płakał nad nimi. Potem jego bracia rozmawiali z&nbsp;nim.</p>
<p class="BibleIndent" id="BG-45_16"><sup>45.16</sup>&nbsp;I rozgłoszono tę wieść w&nbsp;domu faraona: Przyjechali bracia Józefa. I&nbsp;podobało się to faraonowi i&nbsp;jego sługom.</p>
<p class="BibleIndent" id="BG-45_17"><sup>45.17</sup>&nbsp;Wtedy faraon powiedział do Józefa: Powiedz swoim braciom: Zróbcie tak: Załadujcie swoje zwierzęta i&nbsp;idźcie, wróćcie do ziemi Kanaan.</p>
<p class="BibleIndent" id="BG-45_18"><sup>45.18</sup>&nbsp;Zabierzcie waszego ojca i&nbsp;waszych domowników i&nbsp;przyjedźcie do mnie. A&nbsp;dam wam dobre miejsce w&nbsp;ziemi Egiptu i&nbsp;będziecie się żywić tym, co najlepsze z&nbsp;tej ziemi.</p>
<p class="BibleIndent" id="BG-45_19"><sup>45.19</sup>&nbsp;I rozkaż im: Tak zróbcie: Weźcie sobie z&nbsp;ziemi Egiptu wozy dla waszych dzieci i&nbsp;dla waszych żon, weźcie też waszego ojca i&nbsp;przyjedźcie tutaj.</p>
<p class="BibleIndent" id="BG-45_20"><sup>45.20</sup>&nbsp;Nie żałujcie waszych sprzętów, gdyż dobro całej ziemi Egiptu będzie wasze.</p>
<p class="BibleIndent" id="BG-45_21"><sup>45.21</sup>&nbsp;Tak zrobili więc synowie Izraela. Józef dał im wozy zgodnie z&nbsp;rozkazem faraona, dał im też żywności na drogę.</p>
<p class="BibleIndent" id="BG-45_22"><sup>45.22</sup>&nbsp;Dał każdemu z&nbsp;nich szaty na zmianę, a&nbsp;Beniaminowi dał trzysta srebrników i&nbsp;pięć szat na zmianę.</p>
<p class="BibleIndent" id="BG-45_23"><sup>45.23</sup>&nbsp;Posłał też swemu ojcu takie rzeczy: dziesięć osłów niosących najlepsze płody Egiptu i&nbsp;dziesięć oślic niosących zboże, chleb i&nbsp;żywność na drogę dla jego ojca.</p>
<p class="BibleIndent" id="BG-45_24"><sup>45.24</sup>&nbsp;Wyprawił więc swoich braci i&nbsp;gdy odjeżdżali, powiedział do nich: Nie kłóćcie się po drodze.</p>
<p class="BibleIndent" id="BG-45_25"><sup>45.25</sup>&nbsp;Wyjechali z&nbsp;Egiptu i&nbsp;przyjechali do ziemi Kanaan, do swego ojca Jakuba.</p>
<p class="BibleIndent" id="BG-45_26"><sup>45.26</sup>&nbsp;I oznajmili mu: Józef jeszcze żyje i&nbsp;jest władcą nad całą ziemią Egiptu. I&nbsp;zasłabło jego serce, bo im nie wierzył.</p>
<p class="BibleIndent" id="BG-45_27"><sup>45.27</sup>&nbsp;Lecz <i>oni</i> powtórzyli mu wszystkie słowa Józefa, które im powiedział. A&nbsp;kiedy zobaczył wozy, które Józef posłał, aby go <i>na</i> <i>nich</i> przywieziono, ożył duch ich ojca Jakuba.</p>
<p class="BibleIndent" id="BG-45_28"><sup>45.28</sup>&nbsp;I Izrael powiedział: To mi wystarczy. Mój syn Józef jeszcze żyje. Pójdę i&nbsp;zobaczę go, zanim umrę.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 46</a></h3>
<p class="BibleIndent" id="BG-46_1"><sup>46.1</sup>&nbsp;Tak więc Izrael wyruszył <i>w</i> <i>drogę</i> ze wszystkim, co miał; a&nbsp;gdy przybył do Beer-Szeby, złożył ofiary Bogu swego ojca Izaaka.</p>
<p class="BibleIndent" id="BG-46_2"><sup>46.2</sup>&nbsp;Wtedy Bóg powiedział do Izraela w&nbsp;nocnym widzeniu: Jakubie, Jakubie! A&nbsp;on odpowiedział: Oto jestem.</p>
<p class="BibleIndent" id="BG-46_3"><sup>46.3</sup>&nbsp;I powiedział: Ja <i>jestem</i> Bogiem, Bogiem twego ojca. Nie bój się zejść do Egiptu, bo tam cię rozmnożę w&nbsp;wielki naród.</p>
<p class="BibleIndent" id="BG-46_4"><sup>46.4</sup>&nbsp;Pójdę z&nbsp;tobą do Egiptu i&nbsp;wyprowadzę cię stamtąd <i>z</i> <i>powrotem</i>, a&nbsp;Józef położy swoją rękę na twoje oczy.</p>
<p class="BibleIndent" id="BG-46_5"><sup>46.5</sup>&nbsp;I Jakub wyruszył z&nbsp;Beer-Szeby. I&nbsp;synowie Izraela wzięli swego ojca Jakuba, swoje dzieci i&nbsp;swe żony na wozy, które faraon posłał, aby go przywieziono.</p>
<p class="BibleIndent" id="BG-46_6"><sup>46.6</sup>&nbsp;Zebrali też swe stada i&nbsp;swój dobytek, który zdobyli w&nbsp;ziemi Kanaan, i&nbsp;przyjechali do Egiptu, Jakub i&nbsp;całe jego potomstwo razem z&nbsp;nim;</p>
<p class="BibleIndent" id="BG-46_7"><sup>46.7</sup>&nbsp;Swych synów i&nbsp;synów swoich synów, swoje córki i&nbsp;córki swoich synów oraz całe swoje potomstwo prowadził ze sobą do Egiptu.</p>
<p class="BibleIndent" id="BG-46_8"><sup>46.8</sup>&nbsp;A to <i>są</i> imiona synów Izraela, którzy weszli do Egiptu –&nbsp;Jakub i&nbsp;jego synowie: pierworodny Jakuba, Ruben.</p>
<p class="BibleIndent" id="BG-46_9"><sup>46.9</sup>&nbsp;Synowie Rubena: Henoch, Pallu, Chesron i&nbsp;Karmi.</p>
<p class="BibleIndent" id="BG-46_10"><sup>46.10</sup>&nbsp;Synowie Symeona: Jemuel, Jamin, Ohad, Jakin, Sochar i&nbsp;Szaul, syn <i>kobiety</i> Kananejki.</p>
<p class="BibleIndent" id="BG-46_11"><sup>46.11</sup>&nbsp;Synowie Lewiego: Gerszon, Kehat i&nbsp;Merari.</p>
<p class="BibleIndent" id="BG-46_12"><sup>46.12</sup>&nbsp;Synowie Judy: Er, Onan, Szela, Peres i&nbsp;Zerach. Lecz Er i&nbsp;Onan umarli w&nbsp;ziemi Kanaan. A&nbsp;synami Peresa byli: Chesron i&nbsp;Chamul.</p>
<p class="BibleIndent" id="BG-46_13"><sup>46.13</sup>&nbsp;Synowie Issachara: Tola, Puwwa, Job i&nbsp;Szimron.</p>
<p class="BibleIndent" id="BG-46_14"><sup>46.14</sup>&nbsp;Synowie Zebulona: Sered, Elon i&nbsp;Jachleel.</p>
<p class="BibleIndent" id="BG-46_15"><sup>46.15</sup>&nbsp;A to są synowie Lei, których –&nbsp;jak i&nbsp;córkę Dinę, urodziła Jakubowi w&nbsp;Paddan-Aram. Wszystkich dusz jego synów i&nbsp;córek było trzydzieści trzy.</p>
<p class="BibleIndent" id="BG-46_16"><sup>46.16</sup>&nbsp;Synowie Gada: Sifion, Chaggi, Szuni, Esbon, Eri, Arodi i&nbsp;Areli.</p>
<p class="BibleIndent" id="BG-46_17"><sup>46.17</sup>&nbsp;Synowie Aszera: Jimna, Jiszwa, Jiszwi, Beria i&nbsp;siostra ich Serach. A&nbsp;synowie Berii: Cheber i&nbsp;Malkiel.</p>
<p class="BibleIndent" id="BG-46_18"><sup>46.18</sup>&nbsp;To <i>są</i> synowie Zilpy, którą Laban dał swej córce Lei, których ona urodziła Jakubowi –&nbsp;szesnaście dusz.</p>
<p class="BibleIndent" id="BG-46_19"><sup>46.19</sup>&nbsp;Synowie Racheli, żony Jakuba: Józef i&nbsp;Beniamin.</p>
<p class="BibleIndent" id="BG-46_20"><sup>46.20</sup>&nbsp;Józefowi zaś urodzili się w&nbsp;ziemi Egiptu Manasses i&nbsp;Efraim, których urodziła Asenat, córka Poti-Fery, kapłana z&nbsp;On.</p>
<p class="BibleIndent" id="BG-46_21"><sup>46.21</sup>&nbsp;Synowie Beniamina: Bela, Beker, Aszbel, Gera, Naaman, Echi, Rosz, Muppim, Chuppim i&nbsp;Ard.</p>
<p class="BibleIndent" id="BG-46_22"><sup>46.22</sup>&nbsp;To <i>są</i> synowie Racheli, którzy się urodzili Jakubowi. Wszystkich dusz –&nbsp;czternaście.</p>
<p class="BibleIndent" id="BG-46_23"><sup>46.23</sup>&nbsp;Synowie Dana: Chuszim.</p>
<p class="BibleIndent" id="BG-46_24"><sup>46.24</sup>&nbsp;Synowie Neftalego: Jachseel, Guni, Jeser i&nbsp;Szillem.</p>
<p class="BibleIndent" id="BG-46_25"><sup>46.25</sup>&nbsp;To <i>są</i> synowie Bilhy, którą Laban dał swej córce Racheli, i&nbsp;których urodziła Jakubowi. Wszystkich dusz –&nbsp;siedem.</p>
<p class="BibleIndent" id="BG-46_26"><sup>46.26</sup>&nbsp;Wszystkich, którzy przyszli z&nbsp;Jakubem do Egiptu, pochodzących z&nbsp;jego lędźwi, oprócz żon synów Jakuba, wszystkich dusz było sześćdziesiąt sześć.</p>
<p class="BibleIndent" id="BG-46_27"><sup>46.27</sup>&nbsp;A synów Józefa, którzy mu się urodzili w&nbsp;Egipcie, były dwie dusze. <i>I</i> <i>tak</i> wszystkich dusz z&nbsp;domu Jakuba, które weszły do Egiptu, <i>było</i> siedemdziesiąt.</p>
<p class="BibleIndent" id="BG-46_28"><sup>46.28</sup>&nbsp;I <i>Jakub</i> posłał przed sobą Judę do Józefa, aby go uprzedził, zanim przybędzie do Goszen. I&nbsp;przybyli do ziemi Goszen.</p>
<p class="BibleIndent" id="BG-46_29"><sup>46.29</sup>&nbsp;I Józef zaprzągł swój wóz, i&nbsp;wyjechał naprzeciw swemu ojcu Izraelowi do Goszen. A&nbsp;gdy go zobaczył, rzucił mu się na szyję i&nbsp;długo płakał na jego szyi.</p>
<p class="BibleIndent" id="BG-46_30"><sup>46.30</sup>&nbsp;Wtedy Izrael powiedział do Józefa: Mogę już umrzeć, skoro ujrzałem twoją twarz, że jeszcze żyjesz.</p>
<p class="BibleIndent" id="BG-46_31"><sup>46.31</sup>&nbsp;Józef powiedział do swoich braci i&nbsp;do domu swego ojca: Pójdę zawiadomić faraona i&nbsp;powiem mu: Moi bracia i&nbsp;dom mego ojca, którzy byli w&nbsp;ziemi Kanaan, przyjechali do mnie;</p>
<p class="BibleIndent" id="BG-46_32"><sup>46.32</sup>&nbsp;A <i>ci</i> mężczyźni <i>są</i> pasterzami, bo zajmowali się hodowlą bydła. Przyprowadzili więc swoje owce i&nbsp;woły, i&nbsp;wszystko, co mieli.</p>
<p class="BibleIndent" id="BG-46_33"><sup>46.33</sup>&nbsp;A gdy wezwie was faraon i&nbsp;zapyta: Czym się zajmujecie?</p>
<p class="BibleIndent" id="BG-46_34"><sup>46.34</sup>&nbsp;Odpowiecie: Twoi słudzy od swego dzieciństwa aż do dziś są pasterzami, my i&nbsp;nasi ojcowie. <i>W</i> <i>ten</i> <i>sposób</i> będziecie mogli mieszkać w&nbsp;ziemi Goszen, bo Egipcjanie brzydzą się każdym pasterzem.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 47</a></h3>
<p class="BibleIndent" id="BG-47_1"><sup>47.1</sup>&nbsp;Józef więc przyszedł i&nbsp;powiedział faraonowi: Mój ojciec i&nbsp;moi bracia ze swymi owcami, wołami i&nbsp;ze wszystkim, co mają, przybyli z&nbsp;ziemi Kanaan; oto są w&nbsp;ziemi Goszen.</p>
<p class="BibleIndent" id="BG-47_2"><sup>47.2</sup>&nbsp;A spośród swych braci wziął pięciu mężczyzn i&nbsp;przedstawił ich faraonowi.</p>
<p class="BibleIndent" id="BG-47_3"><sup>47.3</sup>&nbsp;I faraon zapytał jego braci: Czym się zajmujecie? A&nbsp;<i>oni</i> odpowiedzieli faraonowi: Twoi słudzy <i>są</i> pasterzami, my i&nbsp;nasi ojcowie.</p>
<p class="BibleIndent" id="BG-47_4"><sup>47.4</sup>&nbsp;Powiedzieli jeszcze do faraona: Przyszliśmy, aby przebywać w&nbsp;tej ziemi, bo nie ma paszy dla stad, które <i>mają</i> twoi słudzy, gdyż ciężki głód <i>panuje</i> w&nbsp;ziemi Kanaan. Teraz prosimy, pozwól, aby twoi słudzy mieszkali w&nbsp;ziemi Goszen.</p>
<p class="BibleIndent" id="BG-47_5"><sup>47.5</sup>&nbsp;Wtedy faraon powiedział do Józefa: Twój ojciec i&nbsp;twoi bracia przybyli do ciebie.</p>
<p class="BibleIndent" id="BG-47_6"><sup>47.6</sup>&nbsp;Ziemia Egiptu jest przed tobą. W&nbsp;najlepszym <i>miejscu</i> tej ziemi osadź twego ojca i&nbsp;twoich braci, niech mieszkają w&nbsp;ziemi Goszen. A&nbsp;jeśli wiesz, że są wśród nich dzielni ludzie, uczyń ich przełożonymi nad moimi stadami.</p>
<p class="BibleIndent" id="BG-47_7"><sup>47.7</sup>&nbsp;I Józef przyprowadził swego ojca Jakuba, i&nbsp;postawił go przed faraonem. A&nbsp;Jakub błogosławił faraona.</p>
<p class="BibleIndent" id="BG-47_8"><sup>47.8</sup>&nbsp;Faraon zapytał Jakuba: Ile lat życia sobie liczysz?</p>
<p class="BibleIndent" id="BG-47_9"><sup>47.9</sup>&nbsp;Jakub odpowiedział faraonowi: Liczba lat mego pielgrzymowania to sto trzydzieści. Krótkie i&nbsp;złe były lata mego życia i&nbsp;nie osiągnąłem wieku moich ojców podczas ich pielgrzymowania.</p>
<p class="BibleIndent" id="BG-47_10"><sup>47.10</sup>&nbsp;Potem Jakub pobłogosławił faraona i&nbsp;odszedł sprzed jego oblicza.</p>
<p class="BibleIndent" id="BG-47_11"><sup>47.11</sup>&nbsp;Wtedy Józef osiedlił swego ojca i&nbsp;swoich braci i&nbsp;dał im posiadłość w&nbsp;ziemi Egiptu, w&nbsp;najlepszym <i>miejscu</i> tej krainy, w&nbsp;ziemi Ramses, jak rozkazał faraon.</p>
<p class="BibleIndent" id="BG-47_12"><sup>47.12</sup>&nbsp;I Józef żywił chlebem swego ojca i&nbsp;swoich braci, i&nbsp;cały dom swego ojca, aż do najmniejszego.</p>
<p class="BibleIndent" id="BG-47_13"><sup>47.13</sup>&nbsp;A w&nbsp;całej ziemi nie <i>było</i> chleba, bo panował bardzo ciężki głód i&nbsp;była utrapiona przez głód ziemia Egiptu i&nbsp;ziemia Kanaan.</p>
<p class="BibleIndent" id="BG-47_14"><sup>47.14</sup>&nbsp;Józef zebrał więc wszystkie pieniądze, które znajdowały się w&nbsp;ziemi Egiptu i&nbsp;w&nbsp;ziemi Kanaan, za żywność, którą kupowano. I&nbsp;Józef wniósł te pieniądze do skarbu faraona.</p>
<p class="BibleIndent" id="BG-47_15"><sup>47.15</sup>&nbsp;A gdy zabrakło pieniędzy w&nbsp;ziemi Egiptu i&nbsp;w&nbsp;ziemi Kanaan, wszyscy Egipcjanie przyszli do Józefa i&nbsp;powiedzieli: Daj nam chleba. Dlaczego mamy umierać na twoich oczach? Gdyż nam już zabrakło pieniędzy.</p>
<p class="BibleIndent" id="BG-47_16"><sup>47.16</sup>&nbsp;Józef na to odpowiedział: Dajcie wasze bydła, a&nbsp;dam wam <i>żywność</i> za wasze bydła, skoro zabrakło <i>wam</i> pieniędzy.</p>
<p class="BibleIndent" id="BG-47_17"><sup>47.17</sup>&nbsp;Przyprowadzili więc swoje bydła do Józefa; i&nbsp;Józef dał im chleb za konie, za trzody owiec, za stada wołów i&nbsp;za osły. W&nbsp;tym roku zaopatrywał ich w&nbsp;żywność w&nbsp;zamian za wszelkie ich bydło.</p>
<p class="BibleIndent" id="BG-47_18"><sup>47.18</sup>&nbsp;A gdy minął ten rok, przyszli do niego w&nbsp;następnym roku i&nbsp;powiedzieli: Nie ukryjemy przed naszym panem, że już skończyły się nam pieniądze, a&nbsp;stada bydła <i>należą</i> do naszego pana. Nie zostaje <i>nam</i> nic przed naszym panem jak tylko nasze ciała i&nbsp;nasze pole.</p>
<p class="BibleIndent" id="BG-47_19"><sup>47.19</sup>&nbsp;Dlaczego mamy umierać na twoich oczach, zarówno my, jak i&nbsp;nasza ziemia? Kupuj za chleb nas i&nbsp;nasze pole, a&nbsp;my i&nbsp;nasza ziemia będziemy w&nbsp;niewoli u&nbsp;faraona. Daj <i>nam</i> tylko ziarno, abyśmy żyli, a&nbsp;nie pomarli, i&nbsp;by ziemia nie opustoszała.</p>
<p class="BibleIndent" id="BG-47_20"><sup>47.20</sup>&nbsp;I tak kupił Józef <i>całą</i> ziemię Egiptu dla faraona, bo każdy Egipcjanin sprzedał swoje pole, gdyż wzmógł się wśród nich głód. I&nbsp;cała ziemia stała się <i>własnością</i> faraona.</p>
<p class="BibleIndent" id="BG-47_21"><sup>47.21</sup>&nbsp;I przeniósł lud do miast, od jednego krańca Egiptu do drugiego.</p>
<p class="BibleIndent" id="BG-47_22"><sup>47.22</sup>&nbsp;Nie kupił tylko ziemi kapłanów, bo kapłani mieli <i>żywność</i> przydzieloną im przez faraona i&nbsp;żywili się swoją żywnością, którą dał im faraon. Dlatego nie sprzedali swej ziemi.</p>
<p class="BibleIndent" id="BG-47_23"><sup>47.23</sup>&nbsp;Potem Józef powiedział do ludu: Oto teraz kupiłem was i&nbsp;waszą ziemię dla faraona. Macie tu ziarno, obsiejcie nim pola.</p>
<p class="BibleIndent" id="BG-47_24"><sup>47.24</sup>&nbsp;A piątą część <i>waszych</i> plonów oddacie faraonowi, cztery zaś części będą wasze –&nbsp;na obsianie pól i&nbsp;na żywność dla tych, którzy są w&nbsp;waszych domach, i&nbsp;na żywność <i>dla</i> waszych dzieci.</p>
<p class="BibleIndent" id="BG-47_25"><sup>47.25</sup>&nbsp;Wtedy odpowiedzieli: Uratowałeś nam życie! Obyśmy znaleźli łaskę w&nbsp;oczach swego pana, a&nbsp;będziemy niewolnikami faraona.</p>
<p class="BibleIndent" id="BG-47_26"><sup>47.26</sup>&nbsp;I Józef ustanowił to jako prawo aż do dziś w&nbsp;ziemi Egiptu, aby faraonowi <i>oddawano</i> piątą część <i>plonów</i>. Tylko ziemia samych kapłanów nie stała się <i>własnością</i> faraona.</p>
<p class="BibleIndent" id="BG-47_27"><sup>47.27</sup>&nbsp;Izrael mieszkał w&nbsp;ziemi Egiptu, w&nbsp;ziemi Goszen. Nabywali w&nbsp;niej posiadłości na własność, byli płodni i&nbsp;bardzo się rozmnożyli.</p>
<p class="BibleIndent" id="BG-47_28"><sup>47.28</sup>&nbsp;I Jakub żył w&nbsp;ziemi Egiptu siedemnaście lat. A&nbsp;w&nbsp;sumie Jakub przeżył sto czterdzieści siedem lat.</p>
<p class="BibleIndent" id="BG-47_29"><sup>47.29</sup>&nbsp;I zbliżył się czas śmierci Izraela. Wezwał więc swego syna Józefa i&nbsp;powiedział do niego: Jeśli teraz znalazłem łaskę w&nbsp;twoich oczach, połóż, proszę, twoją rękę pod moje biodro, a&nbsp;wyświadcz mi tę łaskę i&nbsp;wierność: Proszę, nie chowaj mnie w&nbsp;Egipcie;</p>
<p class="BibleIndent" id="BG-47_30"><sup>47.30</sup>&nbsp;Ale <i>gdy</i> zasnę z&nbsp;moimi ojcami, wywieziesz mnie z&nbsp;Egiptu i&nbsp;pochowasz mnie w&nbsp;ich grobie. A&nbsp;on powiedział: Uczynię według twego słowa.</p>
<p class="BibleIndent" id="BG-47_31"><sup>47.31</sup>&nbsp;A <i>Jakub</i> powiedział: Przysięgnij mi. I&nbsp;przysiągł mu. Potem Izrael pokłonił się na wezgłowie łoża.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 48</a></h3>
<p class="BibleIndent" id="BG-48_1"><sup>48.1</sup>&nbsp;Gdy to się stało, dano znać Józefowi: Oto twój ojciec zachorował. Wziął więc ze sobą swoich dwóch synów, Manassesa i&nbsp;Efraima.</p>
<p class="BibleIndent" id="BG-48_2"><sup>48.2</sup>&nbsp;I powiedziano Jakubowi: Oto twój syn Józef idzie do ciebie. A&nbsp;Izrael zebrał siłę i&nbsp;usiadł na łożu.</p>
<p class="BibleIndent" id="BG-48_3"><sup>48.3</sup>&nbsp;Wtedy Jakub powiedział do Józefa: Bóg Wszechmogący ukazał mi się w&nbsp;Luz, w&nbsp;ziemi Kanaan, i&nbsp;błogosławił mi.</p>
<p class="BibleIndent" id="BG-48_4"><sup>48.4</sup>&nbsp;I powiedział do mnie: Oto ja uczynię cię płodnym i&nbsp;rozmnożę cię, i&nbsp;wywiodę z&nbsp;ciebie wielki lud. I&nbsp;dam tę ziemię twemu potomstwu po tobie w&nbsp;wieczne dziedzictwo.</p>
<p class="BibleIndent" id="BG-48_5"><sup>48.5</sup>&nbsp;Dlatego teraz twoi dwaj synowie, Efraim i&nbsp;Manasses, którzy urodzili ci się w&nbsp;ziemi Egiptu, zanim przyszedłem tu do ciebie do Egiptu, są moimi. Będą moi jak Ruben i&nbsp;Symeon.</p>
<p class="BibleIndent" id="BG-48_6"><sup>48.6</sup>&nbsp;Ale twoje dzieci, które spłodzisz po nich, będą twoje; będą zwane w&nbsp;swych posiadłościach imieniem swoich braci.</p>
<p class="BibleIndent" id="BG-48_7"><sup>48.7</sup>&nbsp;A gdy wracałem z&nbsp;Paddan, umarła mi Rachela w&nbsp;ziemi Kanaan, w&nbsp;drodze, gdy byłem jeszcze w&nbsp;niewielkiej odległości od Efraty, i&nbsp;pogrzebałem ją tam przy drodze do Efraty, czyli Betlejem.</p>
<p class="BibleIndent" id="BG-48_8"><sup>48.8</sup>&nbsp;A gdy Izrael zobaczył synów Józefa, zapytał: Czyi oni są?</p>
<p class="BibleIndent" id="BG-48_9"><sup>48.9</sup>&nbsp;Józef odpowiedział swemu ojcu: To są moi synowie, których Bóg dał mi tutaj. A&nbsp;<i>on</i> powiedział: Proszę, przyprowadź ich do mnie, abym im błogosławił.</p>
<p class="BibleIndent" id="BG-48_10"><sup>48.10</sup>&nbsp;A oczy Izraela były tak słabe ze starości, że nie mógł widzieć. I&nbsp;przyprowadził ich do niego, a&nbsp;<i>Jakub</i> ich pocałował i&nbsp;uścisnął.</p>
<p class="BibleIndent" id="BG-48_11"><sup>48.11</sup>&nbsp;Potem Izrael powiedział do Józefa: Nie spodziewałem się, że będę jeszcze oglądał twoją twarz, a&nbsp;oto Bóg dał mi widzieć nawet twoje potomstwo.</p>
<p class="BibleIndent" id="BG-48_12"><sup>48.12</sup>&nbsp;Wtedy Józef odsunął ich od jego kolan i&nbsp;pokłonił się twarzą aż do ziemi.</p>
<p class="BibleIndent" id="BG-48_13"><sup>48.13</sup>&nbsp;Potem Józef wziął obydwu i&nbsp;<i>postawił</i> Efraima po swojej prawej ręce, czyli po lewej stronie Izraela; a&nbsp;Manassesa po swojej lewej ręce, czyli po prawej stronie Izraela, i&nbsp;przyprowadził ich do niego.</p>
<p class="BibleIndent" id="BG-48_14"><sup>48.14</sup>&nbsp;Izrael wyciągnął swoją prawą rękę, położył ją na głowę Efraima, który był młodszy, a&nbsp;swoją lewą rękę na głowę Manassesa, umyślnie pokładając swoje ręce, choć pierworodny był Manasses.</p>
<p class="BibleIndent" id="BG-48_15"><sup>48.15</sup>&nbsp;I błogosławił Józefowi, mówiąc: Bóg, przed którego obliczem chodzili moi ojcowie, Abraham i&nbsp;Izaak, Bóg, który mnie żywił od mej młodości aż do dziś;</p>
<p class="BibleIndent" id="BG-48_16"><sup>48.16</sup>&nbsp;Anioł, który wybawił mnie ze wszelkiego zła, niech błogosławi tym chłopcom i&nbsp;niech będą nazywani <i>od</i> mego imienia i&nbsp;od imienia moich ojców, Abrahama i&nbsp;Izaaka, i niech się rozmnożą na ziemi.</p>
<p class="BibleIndent" id="BG-48_17"><sup>48.17</sup>&nbsp;A gdy Józef zobaczył, że jego ojciec położył swoją prawą rękę na głowę Efraima, nie podobało mu się to. Wziął więc rękę swego ojca, aby ją przenieść z&nbsp;głowy Efraima na głowę Manassesa.</p>
<p class="BibleIndent" id="BG-48_18"><sup>48.18</sup>&nbsp;I Józef powiedział do swego ojca: Nie tak, mój ojcze. Ten bowiem <i>jest</i> pierworodny, połóż swoją prawą rękę na jego głowę.</p>
<p class="BibleIndent" id="BG-48_19"><sup>48.19</sup>&nbsp;Ale jego ojciec wzbraniał się i&nbsp;powiedział: Wiem, mój synu, wiem. Ten też stanie się ludem i&nbsp;on też urośnie, ale jego młodszy brat go przewyższy, a&nbsp;z&nbsp;jego potomstwa wyjdzie mnóstwo narodów.</p>
<p class="BibleIndent" id="BG-48_20"><sup>48.20</sup>&nbsp;Błogosławił im więc tego dnia, mówiąc: Przez ciebie Izrael będzie błogosławił, mówiąc: Niech Bóg cię uczyni jak Efraim i&nbsp;jak Manasses. Tak wyróżnił Efraima przed Manassesem.</p>
<p class="BibleIndent" id="BG-48_21"><sup>48.21</sup>&nbsp;Potem Izrael powiedział do Józefa: Oto ja umieram, ale Bóg będzie z&nbsp;wami i&nbsp;przywróci was do ziemi waszych ojców.</p>
<p class="BibleIndent" id="BG-48_22"><sup>48.22</sup>&nbsp;Oto daję ci jedną część więcej niż twoim braciom, którą nabyłem moim mieczem i&nbsp;moim łukiem z&nbsp;ręki Amorytów.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 49</a></h3>
<p class="BibleIndent" id="BG-49_1"><sup>49.1</sup>&nbsp;Potem Jakub wezwał swoich synów i&nbsp;powiedział: Zbierzcie się, a&nbsp;oznajmię wam, co was spotka w&nbsp;<i>waszych</i> ostatnich dniach.</p>
<p class="BibleIndent" id="BG-49_2"><sup>49.2</sup>&nbsp;Zbierzcie się i&nbsp;słuchajcie, synowie Jakuba, a&nbsp;słuchajcie waszego ojca Izraela.</p>
<p class="BibleIndent" id="BG-49_3"><sup>49.3</sup>&nbsp;Rubenie, mój pierworodny, ty jesteś moją mocą i&nbsp;początkiem mojej siły, pierwszy dostojeństwem i&nbsp;pierwszy męstwem.</p>
<p class="BibleIndent" id="BG-49_4"><sup>49.4</sup>&nbsp;Niestabilny jak woda, nie będziesz przodować, bo wstąpiłeś do łoża twego ojca; wstępując do mojego posłania, zbezcześciłeś je.</p>
<p class="BibleIndent" id="BG-49_5"><sup>49.5</sup>&nbsp;Symeon i&nbsp;Lewi, bracia, ich miecze to narzędzia przemocy.</p>
<p class="BibleIndent" id="BG-49_6"><sup>49.6</sup>&nbsp;Niech moja dusza nie wchodzi w&nbsp;ich radę, niech moja sława nie jednoczy się z&nbsp;ich zgromadzeniem, bo w&nbsp;swej zapalczywości zabili człowieka, a&nbsp;w&nbsp;samowoli wywrócili mur.</p>
<p class="BibleIndent" id="BG-49_7"><sup>49.7</sup>&nbsp;Przeklęta ich zapalczywość, bo uparta, i&nbsp;ich gniew, bo zatwardziały. Rozdzielę ich w&nbsp;Jakubie, a&nbsp;rozproszę ich w&nbsp;Izraelu.</p>
<p class="BibleIndent" id="BG-49_8"><sup>49.8</sup>&nbsp;Judo, to ciebie będą chwalić twoi bracia, twoja ręka będzie na karku twoich nieprzyjaciół, synowie twego ojca będą ci się kłaniać.</p>
<p class="BibleIndent" id="BG-49_9"><sup>49.9</sup>&nbsp;Judo, szczenię lwie, wróciłeś od łupu, mój synu. Skłonił się i&nbsp;położył się jak lew i&nbsp;jak lwica. Któż go obudzi?</p>
<p class="BibleIndent" id="BG-49_10"><sup>49.10</sup>&nbsp;Nie będzie odjęte berło od Judy ani prawodawca spomiędzy jego nóg, aż przyjdzie Szylo i&nbsp;jemu będą posłuszne narody.</p>
<p class="BibleIndent" id="BG-49_11"><sup>49.11</sup>&nbsp;Przywiąże do winorośli swoje oślę, a&nbsp;do wybornej winorośli –&nbsp;oślątko swojej oślicy. Wypierze w&nbsp;winie swoją szatę, a&nbsp;we krwi winogron –&nbsp;swoje odzienie.</p>
<p class="BibleIndent" id="BG-49_12"><sup>49.12</sup>&nbsp;Jego oczy czerwone od wina, a&nbsp;zęby białe od mleka.</p>
<p class="BibleIndent" id="BG-49_13"><sup>49.13</sup>&nbsp;Zebulon <i>będzie</i> mieszkać na morskim brzegu, przy porcie okrętów, a&nbsp;jego granice <i>będą</i> aż do Sydonu.</p>
<p class="BibleIndent" id="BG-49_14"><sup>49.14</sup>&nbsp;Issachar <i>jak</i> osioł kościsty leżący między dwoma brzemionami.</p>
<p class="BibleIndent" id="BG-49_15"><sup>49.15</sup>&nbsp;Zobaczył, że spoczynek jest dobry i&nbsp;ziemię, że <i>jest</i> urocza, nachylił swe ramię, by dźwigać, i&nbsp;stał się sługą składającym daninę.</p>
<p class="BibleIndent" id="BG-49_16"><sup>49.16</sup>&nbsp;Dan będzie sądzić swój lud jako jedno z&nbsp;pokoleń Izraela.</p>
<p class="BibleIndent" id="BG-49_17"><sup>49.17</sup>&nbsp;Dan będzie wężem na drodze, żmiją na ścieżce kąsającą końskie pięty, tak że jeździec spadnie do tyłu.</p>
<p class="BibleIndent" id="BG-49_18"><sup>49.18</sup>&nbsp;Oczekuję twego zbawienia, PANIE!</p>
<p class="BibleIndent" id="BG-49_19"><sup>49.19</sup>&nbsp;Gad będzie zwyciężony przez wojsko, ale on na koniec zwycięży.</p>
<p class="BibleIndent" id="BG-49_20"><sup>49.20</sup>&nbsp;Od Aszera <i>będzie</i> tłusty chleb, a&nbsp;on dostarczy przysmaków królewskich.</p>
<p class="BibleIndent" id="BG-49_21"><sup>49.21</sup>&nbsp;Neftali <i>jak</i> wypuszczona łania, mówiący piękne słowa.</p>
<p class="BibleIndent" id="BG-49_22"><sup>49.22</sup>&nbsp;Józef, latorośl płodna, latorośl płodna przy źródle, a&nbsp;<i>jej</i> szczepy rozchodzą się po murze.</p>
<p class="BibleIndent" id="BG-49_23"><sup>49.23</sup>&nbsp;Choć napoili go goryczą i&nbsp;strzelali do niego, i&nbsp;nienawidzili go strzelcy;</p>
<p class="BibleIndent" id="BG-49_24"><sup>49.24</sup>&nbsp;Jednak jego łuk został potężny i&nbsp;wzmocniły się ramiona jego rąk dzięki rękom mocnego <i>Boga</i> Jakuba, stamtąd pasterz i&nbsp;opoka Izraela.</p>
<p class="BibleIndent" id="BG-49_25"><sup>49.25</sup>&nbsp;Od Boga twego ojca, który <i>będzie</i> cię wspomagał, i&nbsp;od Wszechmogącego, który ci pobłogosławi błogosławieństwami nieba z&nbsp;wysoka <i>i</i> błogosławieństwami głębin leżących na dole, <i>i</i> błogosławieństwami piersi i&nbsp;łona.</p>
<p class="BibleIndent" id="BG-49_26"><sup>49.26</sup>&nbsp;Błogosławieństwa twego ojca będą mocniejsze niż błogosławieństwa moich przodków aż do granic pagórków wiecznych. Będą nad głową Józefa i&nbsp;nad wierzchem głowy odłączonego od swych braci.</p>
<p class="BibleIndent" id="BG-49_27"><sup>49.27</sup>&nbsp;Beniamin <i>jak</i> drapieżny wilk, rano będzie jeść zdobycz, a&nbsp;wieczorem będzie dzielił łupy.</p>
<p class="BibleIndent" id="BG-49_28"><sup>49.28</sup>&nbsp;Oto wszystkich dwanaście pokoleń Izraela i&nbsp;to, co im powiedział ich ojciec, gdy im błogosławił. Każdemu według jego błogosławieństwa błogosławił.</p>
<p class="BibleIndent" id="BG-49_29"><sup>49.29</sup>&nbsp;Potem im nakazał: Ja będę przyłączony do mojego ludu. Pogrzebcie mnie z&nbsp;moimi ojcami w&nbsp;jaskini, która jest na polu Efrona Chetyty;</p>
<p class="BibleIndent" id="BG-49_30"><sup>49.30</sup>&nbsp;W jaskini, która <i>jest</i> na polu Makpela naprzeciwko Mamre w&nbsp;ziemi Kanaan. Kupił ją wraz z&nbsp;polem Abraham od Efrona Chetyty jako grób na własność.</p>
<p class="BibleIndent" id="BG-49_31"><sup>49.31</sup>&nbsp;Tam pogrzebano Abrahama i&nbsp;jego żonę Sarę, tam pogrzebano Izaaka i&nbsp;jego żonę Rebekę. Tam też pogrzebałem Leę.</p>
<p class="BibleIndent" id="BG-49_32"><sup>49.32</sup>&nbsp;Pole to i&nbsp;jaskinię na nim kupiono od synów Cheta.</p>
<p class="BibleIndent" id="BG-49_33"><sup>49.33</sup>&nbsp;A gdy Jakub przestał mówić do swoich synów, złożył swoje nogi na łoże i&nbsp;umarł, i&nbsp;został przyłączony do swego ludu.</p>
<h3 class="sigil_not_in_toc"><a href="../Text/PL-01.xhtml">Księga Rodzaju 50</a></h3>
<p class="BibleIndent" id="BG-50_1"><sup>50.1</sup>&nbsp;Wtedy Józef przypadł do twarzy swego ojca i&nbsp;płakał nad nim, i&nbsp;całował go.</p>
<p class="BibleIndent" id="BG-50_2"><sup>50.2</sup>&nbsp;Potem Józef rozkazał swoim sługom, lekarzom, aby zabalsamowali jego ojca. I&nbsp;lekarze zabalsamowali Izraela.</p>
<p class="BibleIndent" id="BG-50_3"><sup>50.3</sup>&nbsp;I minęło czterdzieści dni, bo tyle trwa balsamowanie. Egipcjanie opłakiwali go przez siedemdziesiąt dni.</p>
<p class="BibleIndent" id="BG-50_4"><sup>50.4</sup>&nbsp;Po upływie dni żałoby Józef powiedział do domowników faraona: Jeśli znalazłem teraz łaskę w&nbsp;waszych oczach, powiedzcie, proszę, do uszu faraona:</p>
<p class="BibleIndent" id="BG-50_5"><sup>50.5</sup>&nbsp;Mój ojciec zobowiązał mnie przysięgą i&nbsp;powiedział: Oto ja umieram. Pogrzebiesz mnie w&nbsp;moim grobie, który sobie wykopałem w&nbsp;ziemi Kanaan. Teraz, proszę, pozwól mi pojechać i&nbsp;pogrzebać mego ojca, a&nbsp;potem wrócę.</p>
<p class="BibleIndent" id="BG-50_6"><sup>50.6</sup>&nbsp;Faraon powiedział: Jedź i&nbsp;pogrzeb twego ojca, jak cię zobowiązał przysięgą.</p>
<p class="BibleIndent" id="BG-50_7"><sup>50.7</sup>&nbsp;Józef pojechał więc, aby pogrzebać swego ojca. Jechali też z&nbsp;nim wszyscy słudzy faraona, <i>także</i> starsi jego domu i&nbsp;wszyscy starsi ziemi Egiptu;</p>
<p class="BibleIndent" id="BG-50_8"><sup>50.8</sup>&nbsp;I cały dom Józefa, jego bracia i&nbsp;dom jego ojca. Tylko swoje dzieci, swoje owce i&nbsp;swoje woły zostawili w&nbsp;ziemi Goszen.</p>
<p class="BibleIndent" id="BG-50_9"><sup>50.9</sup>&nbsp;Wyruszyły też z&nbsp;nimi wozy i&nbsp;wyruszyli jeźdźcy. A&nbsp;orszak był bardzo wielki.</p>
<p class="BibleIndent" id="BG-50_10"><sup>50.10</sup>&nbsp;I przyjechali aż do klepiska Atad, które jest za Jordanem, i&nbsp;tam opłakiwali <i>go</i> wielkim i&nbsp;bardzo głębokim lamentem. <i>Józef</i> przez siedem dni obchodził żałobę po swym ojcu.</p>
<p class="BibleIndent" id="BG-50_11"><sup>50.11</sup>&nbsp;A gdy obywatele ziemi Kanaan zobaczyli tę żałobę na klepisku Atad, mówili: To ciężka żałoba Egipcjan. Dlatego nazwano to <i>miejsce</i> Ebel-Misraim; leży ono za Jordanem.</p>
<p class="BibleIndent" id="BG-50_12"><sup>50.12</sup>&nbsp;Jego synowie uczynili więc z&nbsp;nim tak, jak im rozkazał.</p>
<p class="BibleIndent" id="BG-50_13"><sup>50.13</sup>&nbsp;Jego synowie zawieźli go do ziemi Kanaan i&nbsp;pogrzebali go w&nbsp;jaskini na polu Makpela naprzeciwko Mamre, którą kupił Abraham wraz z&nbsp;polem od Efrona Chetyty jako grób na własność.</p>
<p class="BibleIndent" id="BG-50_14"><sup>50.14</sup>&nbsp;Po pogrzebie swego ojca Józef wrócił do Egiptu wraz ze swymi braćmi i&nbsp;ze wszystkimi, którzy pojechali z&nbsp;nim na pogrzeb jego ojca.</p>
<p class="BibleIndent" id="BG-50_15"><sup>50.15</sup>&nbsp;A bracia Józefa, widząc, że ich ojciec umarł, mówili: Może Józef będzie nas nienawidził i&nbsp;odpłaci nam sowicie za to wszystko zło, które mu uczyniliśmy.</p>
<p class="BibleIndent" id="BG-50_16"><sup>50.16</sup>&nbsp;Kazali więc powiedzieć do Józefa: Twój ojciec, zanim umarł, nakazał:</p>
<p class="BibleIndent" id="BG-50_17"><sup>50.17</sup>&nbsp;Tak powiedzcie Józefowi: Proszę, wybacz teraz przestępstwo twoich braci i&nbsp;ich grzech, że wyrządzili ci zło. Proszę, wybacz teraz występek sługom Boga twego ojca. I&nbsp;Józef płakał, gdy to mówili do niego.</p>
<p class="BibleIndent" id="BG-50_18"><sup>50.18</sup>&nbsp;I jego bracia podeszli, i&nbsp;upadli przed nim, mówiąc: Oto jesteśmy twoimi sługami.</p>
<p class="BibleIndent" id="BG-50_19"><sup>50.19</sup>&nbsp;Józef powiedział do nich: Nie bójcie się. Czyż ja jestem na miejscu Boga?</p>
<p class="BibleIndent" id="BG-50_20"><sup>50.20</sup>&nbsp;Obmyśliliście zło przeciwko mnie, <i>ale</i> Bóg obrócił to w&nbsp;dobro, żeby sprawić to, co się dziś dzieje, aby zachować tak wielki lud.</p>
<p class="BibleIndent" id="BG-50_21"><sup>50.21</sup>&nbsp;Teraz więc nie bójcie się. Ja będę żywić was i&nbsp;wasze dzieci. I&nbsp;<i>tak</i> ich pocieszał, i&nbsp;serdecznie z&nbsp;nimi rozmawiał.</p>
<p class="BibleIndent" id="BG-50_22"><sup>50.22</sup>&nbsp;I Józef mieszkał w&nbsp;Egipcie, on sam i&nbsp;dom jego ojca. A&nbsp;Józef żył sto dziesięć lat.</p>
<p class="BibleIndent" id="BG-50_23"><sup>50.23</sup>&nbsp;Józef oglądał synów Efraima aż do trzeciego pokolenia. Także synowie Makira, syna Manassesa, wychowali się na kolanach Józefa.</p>
<p class="BibleIndent" id="BG-50_24"><sup>50.24</sup>&nbsp;Potem Józef powiedział do swoich braci: Ja umrę, ale Bóg na pewno was nawiedzi i&nbsp;wyprowadzi z&nbsp;tej ziemi do ziemi, którą przysiągł Abrahamowi, Izaakowi i&nbsp;Jakubowi.</p>
<p class="BibleIndent" id="BG-50_25"><sup>50.25</sup>&nbsp;Józef zobowiązał więc przysięgą synów Izraela i&nbsp;powiedział: Bóg na pewno was nawiedzi, a&nbsp;wtedy zabierzcie stąd moje kości.</p>
<p class="BibleIndent" id="BG-50_26"><sup>50.26</sup>&nbsp;I Józef umarł, mając sto dziesięć lat. Zabalsamowano go i&nbsp;złożono do trumny w&nbsp;Egipcie.</p>
</body>
</html>