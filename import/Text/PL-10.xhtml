<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title>II Księga Samuela</title>
<link href="../Styles/style.css" type="text/css" rel="stylesheet"/>
</head>
<body>
<h2><a href="../Text/TOC.xhtml">II Księga Samuela</a></h2>
<div class="WordSection1"> 

    <p class="chapters"><strong>ROZDZIAŁY</strong>:<br/>
    <span class="margin"><a href="../Text/PL-10.xhtml#BG-1_1">[&nbsp;01&nbsp;]</a></span> <span class="margin"><a href="../Text/PL-10.xhtml#BG-2_1">[&nbsp;02&nbsp;]</a></span> <span class="margin"><a href="../Text/PL-10.xhtml#BG-3_1">[&nbsp;03&nbsp;]</a></span> <span class="margin"><a href="../Text/PL-10.xhtml#BG-4_1">[&nbsp;04&nbsp;]</a></span> <span class="margin"><a href="../Text/PL-10.xhtml#BG-5_1">[&nbsp;05&nbsp;]</a></span> <span class="margin"><a href="../Text/PL-10.xhtml#BG-6_1">[&nbsp;06&nbsp;]</a></span> <span class="margin"><a href="../Text/PL-10.xhtml#BG-7_1">[&nbsp;07&nbsp;]</a></span> <span class="margin"><a href="../Text/PL-10.xhtml#BG-8_1">[&nbsp;08&nbsp;]</a></span> <span class="margin"><a href="../Text/PL-10.xhtml#BG-9_1">[&nbsp;09&nbsp;]</a></span> <span class="margin"><a href="../Text/PL-10.xhtml#BG-10_1">[&nbsp;10&nbsp;]</a></span> <span class="margin"><a href="../Text/PL-10.xhtml#BG-11_1">[&nbsp;11&nbsp;]</a></span> <span class="margin"><a href="../Text/PL-10.xhtml#BG-12_1">[&nbsp;12&nbsp;]</a></span> <span class="margin"><a href="../Text/PL-10.xhtml#BG-13_1">[&nbsp;13&nbsp;]</a></span> <span class="margin"><a href="../Text/PL-10.xhtml#BG-14_1">[&nbsp;14&nbsp;]</a></span> <span class="margin"><a href="../Text/PL-10.xhtml#BG-15_1">[&nbsp;15&nbsp;]</a></span> <span class="margin"><a href="../Text/PL-10.xhtml#BG-16_1">[&nbsp;16&nbsp;]</a></span> <span class="margin"><a href="../Text/PL-10.xhtml#BG-17_1">[&nbsp;17&nbsp;]</a></span> <span class="margin"><a href="../Text/PL-10.xhtml#BG-18_1">[&nbsp;18&nbsp;]</a></span> <span class="margin"><a href="../Text/PL-10.xhtml#BG-19_1">[&nbsp;19&nbsp;]</a></span> <span class="margin"><a href="../Text/PL-10.xhtml#BG-20_1">[&nbsp;20&nbsp;]</a></span> <span class="margin"><a href="../Text/PL-10.xhtml#BG-21_1">[&nbsp;21&nbsp;]</a></span> <span class="margin"><a href="../Text/PL-10.xhtml#BG-22_1">[&nbsp;22&nbsp;]</a></span> <span class="margin"><a href="../Text/PL-10.xhtml#BG-23_1">[&nbsp;23&nbsp;]</a></span> <span class="margin"><a href="../Text/PL-10.xhtml#BG-24_1">[&nbsp;24&nbsp;]</a></span></p>

<h3 class="sigil_not_in_toc"><a href="../Text/PL-10.xhtml">II Księga Samuela 1</a></h3>
<p class="BibleIndent" id="BG-1_1"><sup>1.1</sup>&nbsp;Po śmierci Saula, gdy Dawid po rozgromieniu Amalekitów wrócił i&nbsp;zatrzymał się w&nbsp;Siklag przez dwa dni;</p>
<p class="BibleIndent" id="BG-1_2"><sup>1.2</sup>&nbsp;Trzeciego dnia pewien człowiek przybył z&nbsp;obozu Saula z&nbsp;podartymi szatami i&nbsp;z&nbsp;prochem na głowie. Gdy przyszedł do Dawida, padł na ziemię i&nbsp;pokłonił <i>mu</i> się.</p>
<p class="BibleIndent" id="BG-1_3"><sup>1.3</sup>&nbsp;Dawid zapytał go: Skąd przybywasz? Odpowiedział mu: Uciekłem z&nbsp;obozu Izraela.</p>
<p class="BibleIndent" id="BG-1_4"><sup>1.4</sup>&nbsp;Dawid znowu zapytał: Co się stało? Proszę, powiedz mi. Odpowiedział: Lud uciekł z&nbsp;pola bitwy, a&nbsp;wielu ludzi padło i&nbsp;poległo, także Saul i&nbsp;jego syn Jonatan polegli.</p>
<p class="BibleIndent" id="BG-1_5"><sup>1.5</sup>&nbsp;Wtedy Dawid zapytał młodzieńca, który mu to powiedział: Skąd wiesz, że Saul i&nbsp;jego syn Jonatan umarli?</p>
<p class="BibleIndent" id="BG-1_6"><sup>1.6</sup>&nbsp;Młodzieniec, który mu to oznajmił, odpowiedział: Przypadkiem znalazłem się na górze Gilboa, a&nbsp;oto Saul opierał się na swojej włóczni, a&nbsp;rydwany i&nbsp;jeźdźcy doganiali go.</p>
<p class="BibleIndent" id="BG-1_7"><sup>1.7</sup>&nbsp;Kiedy obejrzał się i&nbsp;zobaczył mnie, zawołał na mnie. Odpowiedziałem: Oto jestem.</p>
<p class="BibleIndent" id="BG-1_8"><sup>1.8</sup>&nbsp;I zapytał mnie: Kim jesteś? Odpowiedziałem mu: Jestem Amalekitą.</p>
<p class="BibleIndent" id="BG-1_9"><sup>1.9</sup>&nbsp;Wtedy powiedział mi: Stań, proszę, nade mną i&nbsp;zabij mnie, bo ogarnęła mnie udręka, a&nbsp;moje życie <i>jest</i> jeszcze we mnie.</p>
<p class="BibleIndent" id="BG-1_10"><sup>1.10</sup>&nbsp;Stanąłem więc nad nim i&nbsp;zabiłem go, bo wiedziałem, że nie przeżyje po swoim upadku. Potem wziąłem koronę, która <i>była</i> na jego głowie, oraz naramiennik, który <i>miał</i> na ramieniu, i&nbsp;przyniosłem je tutaj do swojego pana.</p>
<p class="BibleIndent" id="BG-1_11"><sup>1.11</sup>&nbsp;Wtedy Dawid chwycił swoje szaty i&nbsp;rozdarł je, <i>tak</i> <i>uczynili</i> również wszyscy ludzie, którzy z&nbsp;nim byli.</p>
<p class="BibleIndent" id="BG-1_12"><sup>1.12</sup>&nbsp;Lamentowali i&nbsp;płakali, i&nbsp;pościli aż do wieczora po Saulu i&nbsp;jego synu Jonatanie, po ludzie PANA i&nbsp;po domu Izraela, że padli od miecza.</p>
<p class="BibleIndent" id="BG-1_13"><sup>1.13</sup>&nbsp;I Dawid zapytał młodzieńca, który mu <i>to</i> powiedział: Skąd jesteś? Odpowiedział: Jestem synem przybysza, Amalekity.</p>
<p class="BibleIndent" id="BG-1_14"><sup>1.14</sup>&nbsp;Dawid znowu zapytał go: Jakże nie bałeś się wyciągnąć swej ręki, aby zabić pomazańca PANA?</p>
<p class="BibleIndent" id="BG-1_15"><sup>1.15</sup>&nbsp;Następnie Dawid zawołał jednego ze sług i&nbsp;rozkazał: Podejdź i&nbsp;zabij go. Ten uderzył go <i>tak</i>, że umarł.</p>
<p class="BibleIndent" id="BG-1_16"><sup>1.16</sup>&nbsp;Dawid powiedział do niego: Twoja krew na twoją głowę, bo twoje usta świadczyły przeciw tobie, gdy mówiły: Zabiłem pomazańca PANA.</p>
<p class="BibleIndent" id="BG-1_17"><sup>1.17</sup>&nbsp;Wtedy Dawid podniósł lament nad Saulem i&nbsp;jego synem Jonatanem;</p>
<p class="BibleIndent" id="BG-1_18"><sup>1.18</sup>&nbsp;Polecił także, aby synów Judy uczono <i>strzelać</i> z&nbsp;łuku. Oto co napisane jest w&nbsp;księdze Jaszara:</p>
<p class="BibleIndent" id="BG-1_19"><sup>1.19</sup>&nbsp;Piękno Izraela poległo na twoich wzgórzach. Jakże padli mocarze!</p>
<p class="BibleIndent" id="BG-1_20"><sup>1.20</sup>&nbsp;Nie opowiadajcie o&nbsp;tym w&nbsp;Gat ani nie rozgłaszajcie <i>tego</i> po ulicach w&nbsp;Aszkelonie, aby się nie cieszyły córki Filistynów, by się nie radowały córki nieobrzezanych.</p>
<p class="BibleIndent" id="BG-1_21"><sup>1.21</sup>&nbsp;O góry Gilboa! Niech nie <i>pada</i> na was ani rosa, ani deszcz i&nbsp;niech tam nie <i>będzie</i> pól żyznych. Tam bowiem została skalana tarcza mocarzy, tarcza Saula, <i>jakby</i> nie była namaszczona oliwą.</p>
<p class="BibleIndent" id="BG-1_22"><sup>1.22</sup>&nbsp;Od krwi zabitych, od tłuszczu mocarzy nie cofał się łuk Jonatana, a&nbsp;miecz Saula nie wracał daremnie.</p>
<p class="BibleIndent" id="BG-1_23"><sup>1.23</sup>&nbsp;Saul i&nbsp;Jonatan, ukochani i&nbsp;mili za życia, a&nbsp;w&nbsp;śmierci nie byli rozdzieleni, szybsi od orłów, silniejsi od lwów.</p>
<p class="BibleIndent" id="BG-1_24"><sup>1.24</sup>&nbsp;Córki Izraela, płaczcie nad Saulem, który was przyodziewał w&nbsp;piękny szkarłat i&nbsp;który włożył złote klejnoty na wasze szaty.</p>
<p class="BibleIndent" id="BG-1_25"><sup>1.25</sup>&nbsp;Jakże padli mocarze pośród bitwy! Jonatanie, na twych wzgórzach zostałeś zabity.</p>
<p class="BibleIndent" id="BG-1_26"><sup>1.26</sup>&nbsp;Żal mi ciebie, mój bracie, Jonatanie. Byłeś mi bardzo miły. Twoja miłość była dla mnie cenniejsza niż miłość kobiety.</p>
<p class="BibleIndent" id="BG-1_27"><sup>1.27</sup>&nbsp;Jakże padli mocarze i&nbsp;przepadły narzędzia wojny!</p>
<h3 class="sigil_not_in_toc"><a href="../Text/PL-10.xhtml">II Księga Samuela 2</a></h3>
<p class="BibleIndent" id="BG-2_1"><sup>2.1</sup>&nbsp;Po tym wydarzeniu Dawid zapytał PANA: Czy mam iść do któregoś z&nbsp;miast Judy? PAN mu odpowiedział: Idź. I&nbsp;Dawid zapytał: Dokąd mam pójść? Odpowiedział: Do Hebronu.</p>
<p class="BibleIndent" id="BG-2_2"><sup>2.2</sup>&nbsp;Dawid wyruszył więc tam razem ze swoimi dwiema żonami: Achinoam Jizreelitką i&nbsp;Abigail, <i>dawną</i> żoną Nabala z&nbsp;Karmelu.</p>
<p class="BibleIndent" id="BG-2_3"><sup>2.3</sup>&nbsp;Dawid zabrał także ludzi, którzy z&nbsp;nim byli, każdego z&nbsp;jego rodziną. I&nbsp;zamieszkali w&nbsp;miastach Hebronu.</p>
<p class="BibleIndent" id="BG-2_4"><sup>2.4</sup>&nbsp;Wtedy przyszli mężczyźni Judy i&nbsp;namaścili tam Dawida na króla nad domem Judy. Wówczas też doniesiono Dawidowi, że to mieszkańcy Jabesz-Gilead pogrzebali Saula.</p>
<p class="BibleIndent" id="BG-2_5"><sup>2.5</sup>&nbsp;Dawid wyprawił więc posłańców do mieszkańców Jabesz-Gilead z&nbsp;takim przesłaniem: Błogosławieni jesteście przez PANA, ponieważ okazaliście tę łaskę swemu panu Saulowi i&nbsp;pogrzebaliście go.</p>
<p class="BibleIndent" id="BG-2_6"><sup>2.6</sup>&nbsp;Niech teraz PAN okaże wam łaskę i&nbsp;prawdę, a&nbsp;ja też odwdzięczę się wam za to dzieło dobroci, którego dokonaliście.</p>
<p class="BibleIndent" id="BG-2_7"><sup>2.7</sup>&nbsp;Teraz więc niech wasze ręce się umocnią i&nbsp;bądźcie dzielni, bo choć umarł wasz pan Saul, to mnie dom Judy namaścił na króla nad sobą.</p>
<p class="BibleIndent" id="BG-2_8"><sup>2.8</sup>&nbsp;Lecz Abner, syn Nera, dowódca wojsk Saula, wziął Iszboszeta, syna Saula, i&nbsp;przyprowadził go do Machanaim;</p>
<p class="BibleIndent" id="BG-2_9"><sup>2.9</sup>&nbsp;I ustanowił go królem nad Gileadem, Aszerem, Jizreelem, Efraimem, Beniaminem i&nbsp;całym Izraelem.</p>
<p class="BibleIndent" id="BG-2_10"><sup>2.10</sup>&nbsp;Iszboszet, syn Saula, miał czterdzieści lat, kiedy zaczął królować nad Izraelem, a&nbsp;panował dwa lata. Tylko dom Judy poszedł za Dawidem.</p>
<p class="BibleIndent" id="BG-2_11"><sup>2.11</sup>&nbsp;A okres, w&nbsp;którym Dawid był królem w&nbsp;Hebronie nad domem Judy, wynosił siedem lat i&nbsp;sześć miesięcy.</p>
<p class="BibleIndent" id="BG-2_12"><sup>2.12</sup>&nbsp;Potem Abner, syn Nera, i&nbsp;słudzy Iszboszeta, syna Saula, wyruszyli z&nbsp;Machanaim do Gibeonu.</p>
<p class="BibleIndent" id="BG-2_13"><sup>2.13</sup>&nbsp;Także Joab, syn Serui, wraz ze sługami Dawida wyruszyli i&nbsp;spotkali się przy stawie gibeońskim. Jedni zatrzymali się po jednej stronie stawu, a&nbsp;drudzy po drugiej stronie stawu.</p>
<p class="BibleIndent" id="BG-2_14"><sup>2.14</sup>&nbsp;Wtedy Abner zawołał do Joaba: Niech teraz wstaną młodzieńcy i&nbsp;niech się bawią przed nami. I&nbsp;Joab odpowiedział: Niech wstaną.</p>
<p class="BibleIndent" id="BG-2_15"><sup>2.15</sup>&nbsp;Wstali więc i&nbsp;wystąpiła liczba dwunastu Beniaminitów ze strony Iszboszeta, syna Saula, i&nbsp;dwunastu spośród sług Dawida.</p>
<p class="BibleIndent" id="BG-2_16"><sup>2.16</sup>&nbsp;Każdy pochwycił swego przeciwnika za głowę i&nbsp;<i>utopił</i> swój miecz w&nbsp;jego boku, tak że padli razem. Dlatego miejsce to nazwano Helkatassurym, leży ono w&nbsp;Gibeonie.</p>
<p class="BibleIndent" id="BG-2_17"><sup>2.17</sup>&nbsp;W tym dniu rozgorzała bardzo zacięta walka. Abner i&nbsp;wojownicy Izraela zostali pokonani przez sługi Dawida.</p>
<p class="BibleIndent" id="BG-2_18"><sup>2.18</sup>&nbsp;Byli tam również trzej synowie Serui: Joab, Abiszaj i&nbsp;Asahel. Asahel <i>był</i> szybkonogi jak dzika sarna.</p>
<p class="BibleIndent" id="BG-2_19"><sup>2.19</sup>&nbsp;I Asahel ruszył w&nbsp;pogoń za Abnerem, i&nbsp;nie zbaczał ani w&nbsp;prawo, ani w&nbsp;lewo w&nbsp;tym pościgu za Abnerem.</p>
<p class="BibleIndent" id="BG-2_20"><sup>2.20</sup>&nbsp;A kiedy Abner obejrzał się za siebie, zapytał: Czy to ty jesteś, Asahelu? A&nbsp;on mu odpowiedział: To ja.</p>
<p class="BibleIndent" id="BG-2_21"><sup>2.21</sup>&nbsp;Wtedy Abner powiedział mu: Skręć w&nbsp;prawo albo w&nbsp;lewo i&nbsp;schwytaj sobie jednego z&nbsp;młodzieńców, i&nbsp;zabierz sobie jego zbroję. Lecz Asahel nie chciał od niego odstąpić.</p>
<p class="BibleIndent" id="BG-2_22"><sup>2.22</sup>&nbsp;Abner ponownie więc powiedział do Asahela: Odstąp ode mnie. Czemu miałbym cię powalić na ziemię? Jakże mógłbym wtedy podnieść swoją twarz na Joaba, twego brata?</p>
<p class="BibleIndent" id="BG-2_23"><sup>2.23</sup>&nbsp;Gdy jednak nie chciał odstąpić, Abner uderzył go końcem włóczni pod piąte <i>żebro</i>, tak że włócznia wyszła z&nbsp;drugiej strony. Padł tam i&nbsp;umarł na miejscu, a&nbsp;wszyscy, którzy przychodzili do tego miejsca, gdzie Asahel padł i&nbsp;umarł, przystawali.</p>
<p class="BibleIndent" id="BG-2_24"><sup>2.24</sup>&nbsp;Lecz Joab i&nbsp;Abiszaj rzucili się w&nbsp;pogoń za Abnerem. I&nbsp;gdy zachodziło słońce, dotarli do wzgórza Amma, które leży naprzeciw Giach, przy drodze na pustynię Gibeon.</p>
<p class="BibleIndent" id="BG-2_25"><sup>2.25</sup>&nbsp;Wtedy synowie Beniamina zebrali się wokół Abnera, utworzyli jeden oddział i&nbsp;stanęli na szczycie pewnego wzgórza.</p>
<p class="BibleIndent" id="BG-2_26"><sup>2.26</sup>&nbsp;I Abner zawołał do Joaba: Czy miecz będzie pożerał na zawsze? Czy nie wiesz, że koniec będzie gorzki? Kiedy wreszcie powiesz ludowi, aby zawrócił od ścigania swych braci?</p>
<p class="BibleIndent" id="BG-2_27"><sup>2.27</sup>&nbsp;Joab odpowiedział: Jak żyje Bóg, gdybyś się nie odezwał, to dopiero rano lud odstąpiłby, każdy od ścigania swego brata.</p>
<p class="BibleIndent" id="BG-2_28"><sup>2.28</sup>&nbsp;Joab zadął więc w&nbsp;trąbę i&nbsp;cały lud zatrzymał się, i&nbsp;nie ścigał dalej Izraela ani nie wznowiono walki.</p>
<p class="BibleIndent" id="BG-2_29"><sup>2.29</sup>&nbsp;A Abner i&nbsp;jego ludzie szli całą noc przez step, przeprawili się przez Jordan i&nbsp;przeszli przez cały Bitron, aż dotarli do Machanaim.</p>
<p class="BibleIndent" id="BG-2_30"><sup>2.30</sup>&nbsp;Joab zaś, gdy zawrócił z&nbsp;pościgu za Abnerem, zebrał cały lud, a&nbsp;ze sług Dawida zabrakło dziewiętnastu mężczyzn oraz Asahela.</p>
<p class="BibleIndent" id="BG-2_31"><sup>2.31</sup>&nbsp;Słudzy Dawida natomiast tak pobili ludzi z&nbsp;Beniamina i&nbsp;spośród Abnera, że zmarło trzystu sześćdziesięciu mężczyzn.</p>
<p class="BibleIndent" id="BG-2_32"><sup>2.32</sup>&nbsp;Następnie zabrali Asahela i&nbsp;pogrzebali go w&nbsp;grobie jego ojca, w&nbsp;Betlejem. Potem Joab i&nbsp;jego ludzie szli całą noc i&nbsp;o&nbsp;świcie <i>dotarli</i> do Hebronu.</p>
<h3 class="sigil_not_in_toc"><a href="../Text/PL-10.xhtml">II Księga Samuela 3</a></h3>
<p class="BibleIndent" id="BG-3_1"><sup>3.1</sup>&nbsp;A wojna między domem Saula a&nbsp;domem Dawida trwała długo. Dawid jednak stawał się mocniejszy, a&nbsp;dom Saula stawał się coraz słabszy.</p>
<p class="BibleIndent" id="BG-3_2"><sup>3.2</sup>&nbsp;I Dawidowi w&nbsp;Hebronie urodzili się synowie. Jego pierworodnym był Amnon z&nbsp;Achinoam Jizreelitki;</p>
<p class="BibleIndent" id="BG-3_3"><sup>3.3</sup>&nbsp;Drugim był Kilab z&nbsp;Abigail, <i>dawnej</i> żony Nabala z&nbsp;Karmelu, trzecim –&nbsp;Absalom, syn Maaki, córki Talmaja, króla Geszur;</p>
<p class="BibleIndent" id="BG-3_4"><sup>3.4</sup>&nbsp;Czwartym <i>był</i> Adoniasz, syn Chaggity, piątym –&nbsp;Szefatiasz, syn Abitali;</p>
<p class="BibleIndent" id="BG-3_5"><sup>3.5</sup>&nbsp;I szóstym <i>był</i> Jitream z&nbsp;Egli, żony Dawida. Ci urodzili się Dawidowi w&nbsp;Hebronie.</p>
<p class="BibleIndent" id="BG-3_6"><sup>3.6</sup>&nbsp;I dopóki trwała wojna między domem Saula a&nbsp;domem Dawida, Abner wzmacniał się w&nbsp;domu Saula.</p>
<p class="BibleIndent" id="BG-3_7"><sup>3.7</sup>&nbsp;A Saul miał nałożnicę, której na imię <i>było</i> Rispa, córkę Aji. <i>Iszboszet</i> zapytał Abnera: Czemu wszedłeś do nałożnicy mego ojca?</p>
<p class="BibleIndent" id="BG-3_8"><sup>3.8</sup>&nbsp;Wtedy Abner bardzo się rozgniewał z&nbsp;powodu słów Iszboszeta i&nbsp;powiedział: Czy jestem głową psa? Dziś okazałem przeciw Judzie miłosierdzie domowi Saula, twego ojca, jego braciom i&nbsp;przyjaciołom, i&nbsp;nie wydałem cię w&nbsp;ręce Dawida, a&nbsp;ty dziś obciążasz mnie winą z&nbsp;powodu tej kobiety.</p>
<p class="BibleIndent" id="BG-3_9"><sup>3.9</sup>&nbsp;Niech Bóg to uczyni Abnerowi i&nbsp;do tego dorzuci, jeśli nie dokonam tego, co PAN przysiągł Dawidowi;</p>
<p class="BibleIndent" id="BG-3_10"><sup>3.10</sup>&nbsp;Aby przenieść królestwo z&nbsp;domu Saula i&nbsp;umocnić tron Dawida nad Izraelem i&nbsp;nad Judą, od Dan aż do Beer-Szeby.</p>
<p class="BibleIndent" id="BG-3_11"><sup>3.11</sup>&nbsp;I nie mógł odpowiedzieć Abnerowi ani słowa, bo się go bał.</p>
<p class="BibleIndent" id="BG-3_12"><sup>3.12</sup>&nbsp;Wtedy Abner wyprawił posłańców do Dawida, aby powiedzieli w&nbsp;jego imieniu: Czyja <i>jest</i> ziemia? I&nbsp;żeby mówili: Zawrzyj ze mną przymierze, a&nbsp;oto moja ręka będzie z&nbsp;tobą, by sprowadzić do ciebie cały Izrael.</p>
<p class="BibleIndent" id="BG-3_13"><sup>3.13</sup>&nbsp;Odpowiedział: Dobrze, zawrę z&nbsp;tobą przymierze. Ale żądam od ciebie jednej rzeczy: Nie zobaczysz mojej twarzy, dopóki nie przyprowadzisz do mnie Mikal, córki Saula, gdy przyjdziesz mnie zobaczyć.</p>
<p class="BibleIndent" id="BG-3_14"><sup>3.14</sup>&nbsp;I Dawid wyprawił posłańców do Iszboszeta, syna Saula, żądając: Oddaj mi moją żonę Mikal, którą poślubiłem sobie za sto napletków filistyńskich.</p>
<p class="BibleIndent" id="BG-3_15"><sup>3.15</sup>&nbsp;Iszboszet posłał więc <i>po</i> <i>nią</i> i&nbsp;zabrał ją od męża, Paltiela, syna Lajisza.</p>
<p class="BibleIndent" id="BG-3_16"><sup>3.16</sup>&nbsp;Jej mąż szedł z&nbsp;nią i&nbsp;płakał, idąc za nią aż do Bachurim. Wtedy Abner powiedział do niego: Idź, wracaj. I&nbsp;wrócił.</p>
<p class="BibleIndent" id="BG-3_17"><sup>3.17</sup>&nbsp;Potem Abner prowadził rozmowy ze starszymi Izraela: Już dawno chcieliście, aby Dawid był królem nad wami.</p>
<p class="BibleIndent" id="BG-3_18"><sup>3.18</sup>&nbsp;Teraz więc uczyńcie<i> to</i>. PAN bowiem powiedział o&nbsp;Dawidzie tak: Przez rękę swojego sługi Dawida wybawię swój lud Izraela z&nbsp;ręki Filistynów i&nbsp;z&nbsp;ręki wszystkich jego wrogów.</p>
<p class="BibleIndent" id="BG-3_19"><sup>3.19</sup>&nbsp;Abner powiedział to samo do uszu Beniaminitów. Potem Abner poszedł, aby zawiadomić Dawida w&nbsp;Hebronie o&nbsp;wszystkim, co wydało się słuszne Izraelowi i&nbsp;całemu domowi Beniamina.</p>
<p class="BibleIndent" id="BG-3_20"><sup>3.20</sup>&nbsp;A gdy Abner przybył wraz z&nbsp;dwudziestoma mężczyznami do Dawida do Hebronu, Dawid wyprawił ucztę dla Abnera i&nbsp;dla mężczyzn, którzy z&nbsp;nim byli.</p>
<p class="BibleIndent" id="BG-3_21"><sup>3.21</sup>&nbsp;Wtedy Abner powiedział do Dawida: Wstanę i&nbsp;pójdę, aby zgromadzić przy królu, moim panu, cały Izrael, żeby zawarli z&nbsp;tobą przymierze i&nbsp;żebyś królował nad wszystkim, czego pragnie twoja dusza. Potem Dawid odprawił Abnera, który poszedł w&nbsp;pokoju.</p>
<p class="BibleIndent" id="BG-3_22"><sup>3.22</sup>&nbsp;A oto słudzy Dawida wraz z&nbsp;Joabem wracali z&nbsp;wyprawy, przynosząc ze sobą obfity łup. Abnera zaś już nie było u&nbsp;Dawida w&nbsp;Hebronie, gdyż go odprawił, i&nbsp;tamten odszedł w&nbsp;pokoju.</p>
<p class="BibleIndent" id="BG-3_23"><sup>3.23</sup>&nbsp;Kiedy przybył Joab wraz z&nbsp;całym wojskiem, które z&nbsp;nim było, doniesiono Joabowi: Abner, syn Nera, przyszedł do króla, lecz on go odprawił, i&nbsp;tamten odszedł w&nbsp;pokoju.</p>
<p class="BibleIndent" id="BG-3_24"><sup>3.24</sup>&nbsp;Joab przyszedł więc do króla i&nbsp;zapytał: Cóż uczyniłeś? Oto przyszedł do ciebie Abner. Dlaczego go odprawiłeś, aby mógł odejść?</p>
<p class="BibleIndent" id="BG-3_25"><sup>3.25</sup>&nbsp;Znasz Abnera, syna Nera, <i>wiesz</i>, że przyszedł cię zdradzić i&nbsp;poznać twoje wyjścia i&nbsp;wejścia, i&nbsp;dowiedzieć się o&nbsp;wszystkim, co czynisz.</p>
<p class="BibleIndent" id="BG-3_26"><sup>3.26</sup>&nbsp;Wtedy Joab wyszedł od Dawida i&nbsp;wyprawił posłańców za Abnerem, którzy zawrócili go od studni Sira. Dawid zaś o&nbsp;tym nie wiedział.</p>
<p class="BibleIndent" id="BG-3_27"><sup>3.27</sup>&nbsp;A gdy Abner wrócił do Hebronu, Joab odprowadził go na bok do bramy, aby z&nbsp;nim porozmawiać po cichu, i&nbsp;tam przebił go pod piątym żebrem, tak że umarł, za krew swego brata Asahela.</p>
<p class="BibleIndent" id="BG-3_28"><sup>3.28</sup>&nbsp;Kiedy Dawid usłyszał o&nbsp;tym później, powiedział: Ja i&nbsp;moje królestwo jesteśmy niewinni przed PANEM na wieki za krew Abnera, syna Nera.</p>
<p class="BibleIndent" id="BG-3_29"><sup>3.29</sup>&nbsp;Niech ona spadnie na głowę Joaba i&nbsp;na cały dom jego ojca i&nbsp;niech nie braknie w&nbsp;domu Joaba człowieka cierpiącego na wyciek ani trędowatego, ani chodzącego o&nbsp;lasce, ani upadającego od miecza, ani niemającego chleba.</p>
<p class="BibleIndent" id="BG-3_30"><sup>3.30</sup>&nbsp;Tak to Joab i&nbsp;jego brat Abiszaj zabili Abnera za to, że on zabił ich brata Asahela w&nbsp;bitwie pod Gibeonem.</p>
<p class="BibleIndent" id="BG-3_31"><sup>3.31</sup>&nbsp;Potem Dawid nakazał Joabowi i&nbsp;całemu ludowi, który z&nbsp;nim był: Porozdzierajcie wasze szaty, nałóżcie wory i&nbsp;opłakujcie Abnera. A&nbsp;król Dawid szedł za marami.</p>
<p class="BibleIndent" id="BG-3_32"><sup>3.32</sup>&nbsp;Gdy pogrzebali Abnera w&nbsp;Hebronie, król podniósł swój głos i&nbsp;zapłakał nad grobem Abnera, płakał też cały lud.</p>
<p class="BibleIndent" id="BG-3_33"><sup>3.33</sup>&nbsp;Król lamentował z&nbsp;powodu Abnera i&nbsp;powiedział: Czyż <i>tak</i> miał umrzeć Abner, jak umiera nikczemnik?</p>
<p class="BibleIndent" id="BG-3_34"><sup>3.34</sup>&nbsp;Twoje ręce nie były związane, a&nbsp;twoje nogi nie były skute w&nbsp;kajdany. Padłeś jak ten, który pada przed bezbożnymi. Wtedy cały lud jeszcze mocniej płakał nad nim.</p>
<p class="BibleIndent" id="BG-3_35"><sup>3.35</sup>&nbsp;Gdy cały lud przyszedł, by <i>skłonić</i> Dawida do zjedzenia posiłku jeszcze za dnia, Dawid przysiągł: Niech mi Bóg to uczyni i&nbsp;do tego dorzuci, jeśli przed zachodem słońca skosztuję chleba lub czegoś innego.</p>
<p class="BibleIndent" id="BG-3_36"><sup>3.36</sup>&nbsp;Kiedy cały lud to zobaczył, uznał to za słuszne, podobnie jak wszystko, co czynił król.</p>
<p class="BibleIndent" id="BG-3_37"><sup>3.37</sup>&nbsp;Tego dnia cały lud przekonał się, że nie od króla wyszło, żeby zabić Abnera, syna Nera.</p>
<p class="BibleIndent" id="BG-3_38"><sup>3.38</sup>&nbsp;I król powiedział do swoich sług: Czyż nie wiecie, że dziś poległ w&nbsp;Izraelu wielki dowódca?</p>
<p class="BibleIndent" id="BG-3_39"><sup>3.39</sup>&nbsp;A ja dziś jestem słaby, choć zostałem namaszczony na króla. Ci zaś ludzie, synowie Serui, są dla mnie zbyt uciążliwi. Niech PAN odpłaci czyniącemu zło według jego niegodziwości.</p>
<h3 class="sigil_not_in_toc"><a href="../Text/PL-10.xhtml">II Księga Samuela 4</a></h3>
<p class="BibleIndent" id="BG-4_1"><sup>4.1</sup>&nbsp;Gdy syn Saula <i>Iszboszet</i> usłyszał, że Abner poległ w&nbsp;Hebronie, opadły mu ręce i&nbsp;cały Izrael był przerażony.</p>
<p class="BibleIndent" id="BG-4_2"><sup>4.2</sup>&nbsp;Syn Saula miał też dwóch ludzi, dowódców oddziałów: jeden miał na imię Baana, a&nbsp;drugi –&nbsp;Rekab. <i>Byli</i> <i>oni</i> synami Rimmona Beerotczyka, z&nbsp;synów Beniamina. Beerot był bowiem także zaliczany do Beniamina;</p>
<p class="BibleIndent" id="BG-4_3"><sup>4.3</sup>&nbsp;Bo Beerotczycy uciekli do Gittaim i&nbsp;byli tam przybyszami, i&nbsp;<i>są</i> <i>nimi</i> aż do dziś.</p>
<p class="BibleIndent" id="BG-4_4"><sup>4.4</sup>&nbsp;A Jonatan, syn Saula, miał jednego syna chromego na <i>obie</i> nogi. Gdy miał on <i>bowiem</i> pięć lat, a&nbsp;nadeszła wieść z&nbsp;Jizreel <i>o</i> <i>śmierci</i> Saula i&nbsp;Jonatana, jego piastunka pochwyciła go i&nbsp;uciekła. Ale w&nbsp;pośpiechu tej ucieczki upadł i&nbsp;został kaleką. Miał na imię Mefiboszet.</p>
<p class="BibleIndent" id="BG-4_5"><sup>4.5</sup>&nbsp;Synowie Rimmona Beerotczyka, Rekab i&nbsp;Baana, wyruszyli więc i&nbsp;przyszli do domu Iszboszeta w&nbsp;najgorętszej porze dnia, w&nbsp;południe, gdy spał on w&nbsp;łożu.</p>
<p class="BibleIndent" id="BG-4_6"><sup>4.6</sup>&nbsp;Weszli oni do jego domu pod pretekstem zakupu pszenicy i&nbsp;tam przebili go pod piątym żebrem. Potem Rekab i&nbsp;jego brat Baana uciekli.</p>
<p class="BibleIndent" id="BG-4_7"><sup>4.7</sup>&nbsp;Gdy bowiem weszli do domu, on spał na swoim łożu w&nbsp;sypialni. Wtedy przebili go, uśmiercili i&nbsp;ucięli mu głowę. Potem zabrali ją i&nbsp;szli drogą pustynną przez całą noc.</p>
<p class="BibleIndent" id="BG-4_8"><sup>4.8</sup>&nbsp;I przynieśli głowę Iszboszeta do Dawida do Hebronu, i&nbsp;powiedzieli do króla: Oto głowa Iszboszeta, syna Saula, twojego wroga, który czyhał na twoją duszę. PAN dzisiaj dokonał za mojego pana, króla, zemsty na Saulu i&nbsp;jego potomstwie.</p>
<p class="BibleIndent" id="BG-4_9"><sup>4.9</sup>&nbsp;Lecz Dawid odpowiedział Rekabowi i&nbsp;jego bratu Baanie, synom Rimmona Beerotczyka: Jak żyje PAN, który wybawił moją duszę z&nbsp;wszelkiego ucisku;</p>
<p class="BibleIndent" id="BG-4_10"><sup>4.10</sup>&nbsp;Jeśli tego, który mi powiedział: Oto umarł Saul, sądząc, że przynosi dobrą nowinę, pojmałem i&nbsp;zabiłem w&nbsp;Siklag, chociaż <i>myślał</i>, że wynagrodzę go za <i>jego</i> wieści;</p>
<p class="BibleIndent" id="BG-4_11"><sup>4.11</sup>&nbsp;Tym bardziej, gdy niegodziwi ludzie zabili sprawiedliwego człowieka w&nbsp;jego domu, na własnym łożu. Czy teraz nie powinienem zażądać jego krwi z&nbsp;waszych rąk i&nbsp;zgładzić was z&nbsp;ziemi?</p>
<p class="BibleIndent" id="BG-4_12"><sup>4.12</sup>&nbsp;Dawid rozkazał więc sługom, a&nbsp;oni zabili ich, obcięli im ręce i&nbsp;nogi i&nbsp;powiesili ich nad stawem w&nbsp;Hebronie. Głowę zaś Iszboszeta wzięli i&nbsp;pochowali w&nbsp;grobie Abnera w&nbsp;Hebronie.</p>
<h3 class="sigil_not_in_toc"><a href="../Text/PL-10.xhtml">II Księga Samuela 5</a></h3>
<p class="BibleIndent" id="BG-5_1"><sup>5.1</sup>&nbsp;Wtedy wszystkie pokolenia Izraela zeszły się u&nbsp;Dawida w&nbsp;Hebronie i&nbsp;powiedziały: Oto jesteśmy twoją kością i&nbsp;twoim ciałem.</p>
<p class="BibleIndent" id="BG-5_2"><sup>5.2</sup>&nbsp;Już dawniej, gdy Saul był królem nad nami, ty wyprowadzałeś i&nbsp;przyprowadzałeś Izraela. I&nbsp;PAN powiedział do ciebie: Ty będziesz pasł mój lud Izraela i&nbsp;ty będziesz wodzem nad Izraelem.</p>
<p class="BibleIndent" id="BG-5_3"><sup>5.3</sup>&nbsp;Wszyscy starsi Izraela przyszli więc do króla do Hebronu i&nbsp;król Dawid zawarł z&nbsp;nimi przymierze w&nbsp;Hebronie przed PANEM, a&nbsp;oni namaścili Dawida na króla nad Izraelem.</p>
<p class="BibleIndent" id="BG-5_4"><sup>5.4</sup>&nbsp;Dawid miał trzydzieści lat, gdy zaczął królować, a&nbsp;królował czterdzieści lat.</p>
<p class="BibleIndent" id="BG-5_5"><sup>5.5</sup>&nbsp;W Hebronie królował nad Judą siedem lat i&nbsp;sześć miesięcy, w&nbsp;Jerozolimie zaś królował trzydzieści trzy lata nad całym Izraelem i&nbsp;Judą.</p>
<p class="BibleIndent" id="BG-5_6"><sup>5.6</sup>&nbsp;I król oraz jego ludzie poszli do Jerozolimy przeciw Jebusytom zamieszkującym w&nbsp;tej ziemi, a&nbsp;oni powiedzieli do Dawida: Nie wejdziesz tutaj, dopóki nie wyniesiesz ślepych i&nbsp;chromych. Myśleli <i>bowiem</i>: Dawid tu nie wejdzie.</p>
<p class="BibleIndent" id="BG-5_7"><sup>5.7</sup>&nbsp;Dawid jednak zdobył twierdzę Syjon, to jest miasto Dawida.</p>
<p class="BibleIndent" id="BG-5_8"><sup>5.8</sup>&nbsp;Dawid powiedział w&nbsp;tym dniu: Ktokolwiek pokona Jebusytów, wchodząc przez kanał, i&nbsp;<i>zabije</i> ślepych i&nbsp;chromych, których nienawidzi dusza Dawida, <i>ustanowię</i> <i>go</i> <i>dowódcą</i>. Dlatego mówiono: Ślepi i&nbsp;chromi nie wejdą do tego domu.</p>
<p class="BibleIndent" id="BG-5_9"><sup>5.9</sup>&nbsp;I tak zamieszkał Dawid w&nbsp;tej twierdzy, i&nbsp;nazwał ją miastem Dawida. Dawid obudował je też wokoło, od Millo i&nbsp;wnętrza.</p>
<p class="BibleIndent" id="BG-5_10"><sup>5.10</sup>&nbsp;I Dawid stale wzrastał w&nbsp;potędze, a&nbsp;PAN Bóg zastępów był z&nbsp;nim.</p>
<p class="BibleIndent" id="BG-5_11"><sup>5.11</sup>&nbsp;Wtedy Hiram, król Tyru, wysłał posłańców do Dawida z&nbsp;drzewem cedrowym, cieślami i&nbsp;murarzami i&nbsp;zbudowali dom dla Dawida.</p>
<p class="BibleIndent" id="BG-5_12"><sup>5.12</sup>&nbsp;I Dawid poznał, że PAN utwierdził go jako króla nad Izraelem i&nbsp;że wywyższył jego królestwo ze względu na swój lud Izraela.</p>
<p class="BibleIndent" id="BG-5_13"><sup>5.13</sup>&nbsp;A po przybyciu z&nbsp;Hebronu Dawid wziął sobie jeszcze więcej nałożnic i&nbsp;żon z&nbsp;Jerozolimy. I&nbsp;urodziło się Dawidowi więcej synów i&nbsp;córek.</p>
<p class="BibleIndent" id="BG-5_14"><sup>5.14</sup>&nbsp;Oto imiona tych, którzy mu się urodzili w&nbsp;Jerozolimie: Szammua, Szobab, Natan i&nbsp;Salomon;</p>
<p class="BibleIndent" id="BG-5_15"><sup>5.15</sup>&nbsp;Jibchar, Eliszua, Nefeg i&nbsp;Jafia;</p>
<p class="BibleIndent" id="BG-5_16"><sup>5.16</sup>&nbsp;Eliszama, Eliada i&nbsp;Elifelet.</p>
<p class="BibleIndent" id="BG-5_17"><sup>5.17</sup>&nbsp;A gdy Filistyni usłyszeli, że Dawid został namaszczony na króla nad Izraelem, wszyscy Filistyni wyruszyli, aby szukać Dawida. Kiedy Dawid o&nbsp;tym usłyszał, zstąpił do twierdzy.</p>
<p class="BibleIndent" id="BG-5_18"><sup>5.18</sup>&nbsp;Wtedy Filistyni przybyli i&nbsp;rozciągnęli się w&nbsp;dolinie Refaim.</p>
<p class="BibleIndent" id="BG-5_19"><sup>5.19</sup>&nbsp;I Dawid radził się PANA: Czy mam ruszyć na Filistynów? Czy wydasz ich w&nbsp;moje ręce? PAN odpowiedział Dawidowi: Idź, gdyż z&nbsp;całą pewnością wydam Filistynów w&nbsp;twoje ręce.</p>
<p class="BibleIndent" id="BG-5_20"><sup>5.20</sup>&nbsp;Dawid przybył więc do Baal-Perasim i&nbsp;tam ich pobił, i&nbsp;powiedział: PAN rozerwał moich wrogów przede mną jak rwąca woda. Dlatego nazwał to miejsce Baal-Perasim.</p>
<p class="BibleIndent" id="BG-5_21"><sup>5.21</sup>&nbsp;I porzucili tam swoje bożki, a&nbsp;Dawid i&nbsp;jego ludzie spalili je.</p>
<p class="BibleIndent" id="BG-5_22"><sup>5.22</sup>&nbsp;I Filistyni znowu nadciągnęli, i&nbsp;rozciągnęli się w&nbsp;dolinie Refaim.</p>
<p class="BibleIndent" id="BG-5_23"><sup>5.23</sup>&nbsp;Gdy Dawid radził się PANA, <i>PAN</i> odpowiedział: Nie ruszaj <i>na</i> <i>nich</i>, <i>lecz</i> obejdź ich z&nbsp;tyłu i&nbsp;uderz na nich od strony drzew morwowych.</p>
<p class="BibleIndent" id="BG-5_24"><sup>5.24</sup>&nbsp;A gdy usłyszysz odgłos kroków <i>dochodzących</i> od wierzchołków drzew morwowych, wtedy wyruszysz, gdyż wtedy PAN wyjdzie przed tobą, aby pokonać wojska Filistynów.</p>
<p class="BibleIndent" id="BG-5_25"><sup>5.25</sup>&nbsp;I Dawid uczynił tak, jak mu PAN rozkazał, i&nbsp;pobił Filistynów od Geba aż do wejścia do Gezer.</p>
<h3 class="sigil_not_in_toc"><a href="../Text/PL-10.xhtml">II Księga Samuela 6</a></h3>
<p class="BibleIndent" id="BG-6_1"><sup>6.1</sup>&nbsp;I Dawid ponownie zebrał wszystkich doborowych <i>mężczyzn</i> z&nbsp;Izraela, trzydzieści tysięcy.</p>
<p class="BibleIndent" id="BG-6_2"><sup>6.2</sup>&nbsp;Potem Dawid wraz z&nbsp;całym ludem, który z&nbsp;nim był, powstał i&nbsp;wyruszył z&nbsp;Baali judzkiej, aby przenieść stamtąd arkę Boga, która nosi imię PANA zastępów zasiadającego <i>między</i> cherubinami.</p>
<p class="BibleIndent" id="BG-6_3"><sup>6.3</sup>&nbsp;I umieścili arkę Boga na nowym wozie, i&nbsp;wywieźli ją z&nbsp;domu Abinadaba położonego w&nbsp;Gibea. A&nbsp;Uzza i&nbsp;Achio, synowie Abinadaba, prowadzili ten nowy wóz.</p>
<p class="BibleIndent" id="BG-6_4"><sup>6.4</sup>&nbsp;I wyprowadzili go z&nbsp;domu Abinadaba położonego w&nbsp;Gibea wraz z&nbsp;arką Boga. A&nbsp;Achio szedł przed arką.</p>
<p class="BibleIndent" id="BG-6_5"><sup>6.5</sup>&nbsp;Dawid zaś i&nbsp;cały Izrael grali przed PANEM na wszelkich <i>instrumentach</i> z&nbsp;drewna jodłowego: na harfach, cytrach, bębnach, piszczałkach i&nbsp;cymbałach.</p>
<p class="BibleIndent" id="BG-6_6"><sup>6.6</sup>&nbsp;A <i>gdy</i> przybyli do klepiska Nachona, Uzza wyciągnął <i>rękę</i> do arki Boga i&nbsp;pochwycił ją, gdyż woły ją szarpnęły.</p>
<p class="BibleIndent" id="BG-6_7"><sup>6.7</sup>&nbsp;I zapłonął gniew PANA przeciwko Uzzie, i&nbsp;Bóg zabił go za uchybienie. I&nbsp;umarł tam przy arce Boga.</p>
<p class="BibleIndent" id="BG-6_8"><sup>6.8</sup>&nbsp;I Dawid był wielce niezadowolony, że PAN tak srogo poraził Uzzę, i&nbsp;nazwał to miejsce Peres-Uzza, i&nbsp;tak jest do dziś.</p>
<p class="BibleIndent" id="BG-6_9"><sup>6.9</sup>&nbsp;Dawid zląkł się PANA tego dnia i&nbsp;powiedział: Jakże ma przyjść do mnie arka PANA?</p>
<p class="BibleIndent" id="BG-6_10"><sup>6.10</sup>&nbsp;Dlatego Dawid nie chciał sprowadzić arki PANA do siebie, do swego miasta, lecz wprowadził ją do domu Obed-Edoma, Gittyty.</p>
<p class="BibleIndent" id="BG-6_11"><sup>6.11</sup>&nbsp;I arka PANA pozostała w&nbsp;domu Obed-Edoma, Gittyty, przez trzy miesiące. A&nbsp;PAN błogosławił Obed-Edomowi i&nbsp;całemu jego domowi.</p>
<p class="BibleIndent" id="BG-6_12"><sup>6.12</sup>&nbsp;A doniesiono królowi Dawidowi: PAN błogosławi domowi Obed-Edoma i&nbsp;wszystkiemu, co posiada, ze względu na arkę Boga. Dawid poszedł więc i&nbsp;sprowadził z&nbsp;wielką radością arkę Boga z&nbsp;domu Obed-Edoma do miasta Dawida.</p>
<p class="BibleIndent" id="BG-6_13"><sup>6.13</sup>&nbsp;A gdy ci, którzy nieśli arkę PANA, zrobili sześć kroków, składał w&nbsp;ofierze woły i&nbsp;tuczne <i>zwierzęta</i>.</p>
<p class="BibleIndent" id="BG-6_14"><sup>6.14</sup>&nbsp;I Dawid tańczył przed PANEM z&nbsp;całych sił; był przepasany lnianym efodem.</p>
<p class="BibleIndent" id="BG-6_15"><sup>6.15</sup>&nbsp;Tak Dawid i&nbsp;cały dom Izraela sprowadzili arkę PANA z&nbsp;okrzykami i&nbsp;przy dźwiękach trąby.</p>
<p class="BibleIndent" id="BG-6_16"><sup>6.16</sup>&nbsp;A gdy arka PANA weszła do miasta Dawida, Mikal, córka Saula, wyglądała przez okno i&nbsp;zobaczyła króla Dawida, jak skakał i&nbsp;tańczył przed PANEM, i&nbsp;wzgardziła nim w&nbsp;swoim sercu.</p>
<p class="BibleIndent" id="BG-6_17"><sup>6.17</sup>&nbsp;Sprowadzili więc arkę PANA i&nbsp;ustawili ją na swoim miejscu w&nbsp;środku namiotu, który rozpiął dla niej Dawid. I&nbsp;Dawid złożył przed PANEM całopalenia i&nbsp;ofiary pojednawcze.</p>
<p class="BibleIndent" id="BG-6_18"><sup>6.18</sup>&nbsp;A gdy Dawid skończył składać całopalenia i&nbsp;ofiary pojednawcze, błogosławił ludowi w&nbsp;imię PANA zastępów.</p>
<p class="BibleIndent" id="BG-6_19"><sup>6.19</sup>&nbsp;I rozdał wśród całego ludu i&nbsp;całego zgromadzenia Izraela, zarówno mężczyznom, jak i&nbsp;kobietom, każdemu po jednym bochenku chleba, po jednym kawałku mięsa i&nbsp;po jednym bukłaku <i>wina</i>. Potem cały lud odszedł, każdy do swojego domu.</p>
<p class="BibleIndent" id="BG-6_20"><sup>6.20</sup>&nbsp;Potem Dawid wrócił, aby pobłogosławić swój dom. I&nbsp;Mikal, córka Saula, wyszła naprzeciw Dawidowi, i&nbsp;powiedziała: O&nbsp;jakże wspaniały był dziś król Izraela, który się obnażył dziś na oczach służących swych sług, tak jak się obnaża jakiś niepoważny <i>człowiek</i>!</p>
<p class="BibleIndent" id="BG-6_21"><sup>6.21</sup>&nbsp;Wtedy Dawid powiedział do Mikal: <i>Grałem</i> przed PANEM, który wybrał raczej mnie niż twego ojca i&nbsp;niż cały jego dom, aby ustanowić mnie wodzem nad ludem PANA, nad Izraelem. Będę więc grał przed PANEM.</p>
<p class="BibleIndent" id="BG-6_22"><sup>6.22</sup>&nbsp;I poniżę się jeszcze bardziej niż dotąd, i&nbsp;będę jeszcze bardziej godny pogardy w&nbsp;swoich oczach, lecz u&nbsp;służących, o&nbsp;których mi mówiłaś, będę poważany.</p>
<p class="BibleIndent" id="BG-6_23"><sup>6.23</sup>&nbsp;Mikal, córka Saula, nie miała więc dzieci aż do dnia swej śmierci.</p>
<h3 class="sigil_not_in_toc"><a href="../Text/PL-10.xhtml">II Księga Samuela 7</a></h3>
<p class="BibleIndent" id="BG-7_1"><sup>7.1</sup>&nbsp;Gdy król zamieszkał w&nbsp;swoim domu, a&nbsp;PAN dał mu odpoczynek od wszystkich jego wrogów wokoło;</p>
<p class="BibleIndent" id="BG-7_2"><sup>7.2</sup>&nbsp;Król powiedział do proroka Natana: Zobacz, proszę, ja mieszkam w&nbsp;domu cedrowym, a&nbsp;arka Boga mieszka za zasłoną.</p>
<p class="BibleIndent" id="BG-7_3"><sup>7.3</sup>&nbsp;Wtedy Natan odpowiedział królowi: Idź i&nbsp;uczyń wszystko, co jest w&nbsp;twoim sercu, gdyż PAN jest z&nbsp;tobą.</p>
<p class="BibleIndent" id="BG-7_4"><sup>7.4</sup>&nbsp;Lecz tej samej nocy doszło do Natana słowo PANA:</p>
<p class="BibleIndent" id="BG-7_5"><sup>7.5</sup>&nbsp;Idź i&nbsp;powiedz mojemu słudze Dawidowi: Tak mówi PAN: Czy ty zbudujesz mi dom, abym w&nbsp;nim mieszkał?</p>
<p class="BibleIndent" id="BG-7_6"><sup>7.6</sup>&nbsp;Nie mieszkałem bowiem w&nbsp;żadnym domu od dnia, w&nbsp;którym wyprowadziłem synów Izraela z&nbsp;Egiptu, aż do dziś, lecz wędrowałem w&nbsp;namiocie i&nbsp;w&nbsp;przybytku.</p>
<p class="BibleIndent" id="BG-7_7"><sup>7.7</sup>&nbsp;I wszędzie, gdzie wędrowałem ze wszystkimi synami Izraela, czy powiedziałem do któregoś z&nbsp;sędziów Izraela, którym nakazałem paść mój lud Izraela: Dlaczego nie budujecie mi domu cedrowego?</p>
<p class="BibleIndent" id="BG-7_8"><sup>7.8</sup>&nbsp;Teraz więc tak powiesz mojemu słudze Dawidowi: Tak mówi PAN zastępów: Wziąłem ciebie z&nbsp;owczarni, gdzie chodziłeś za owcami, abyś był wodzem nad moim ludem, nad Izraelem.</p>
<p class="BibleIndent" id="BG-7_9"><sup>7.9</sup>&nbsp;I byłem z&nbsp;tobą wszędzie, dokądkolwiek chodziłeś, wytraciłem przed tobą wszystkich twoich wrogów i&nbsp;uczyniłem twoje imię wielkim jak imię wielkich ludzi, którzy są na ziemi.</p>
<p class="BibleIndent" id="BG-7_10"><sup>7.10</sup>&nbsp;Ustanowię miejsce dla mojego ludu Izraela i&nbsp;zasadzę go <i>tam</i>, by mógł mieszkać na swoim miejscu, i&nbsp;nie poruszy się więcej ani już nie będą go uciskać synowie nieprawości jak dawniej;</p>
<p class="BibleIndent" id="BG-7_11"><sup>7.11</sup>&nbsp;Od czasu, kiedy ustanowiłem sędziów nad moim ludem Izraelem i&nbsp;dałem ci odpoczynek od wszystkich twoich wrogów. Tobie też PAN oznajmia, że zbuduje ci dom.</p>
<p class="BibleIndent" id="BG-7_12"><sup>7.12</sup>&nbsp;Gdy się dopełnią twoje dni i&nbsp;zaśniesz ze swoimi ojcami, wzbudzę po tobie twojego potomka, który wyjdzie z&nbsp;twego wnętrza, i&nbsp;umocnię jego królestwo.</p>
<p class="BibleIndent" id="BG-7_13"><sup>7.13</sup>&nbsp;On zbuduje dom dla mojego imienia, a&nbsp;<i>ja</i> utwierdzę tron jego królestwa na wieki.</p>
<p class="BibleIndent" id="BG-7_14"><sup>7.14</sup>&nbsp;Ja będę mu ojcem, a&nbsp;on będzie mi synem. Jeśli zgrzeszy, skarcę go rózgą ludzką i&nbsp;razami synów ludzkich.</p>
<p class="BibleIndent" id="BG-7_15"><sup>7.15</sup>&nbsp;Lecz moje miłosierdzie nie odstąpi od niego, tak jak je cofnąłem od Saula, którego odrzuciłem przed tobą.</p>
<p class="BibleIndent" id="BG-7_16"><sup>7.16</sup>&nbsp;I twój dom, i&nbsp;twoje królestwo będą utwierdzone na wieki przed tobą, a&nbsp;twój tron będzie trwał na wieki.</p>
<p class="BibleIndent" id="BG-7_17"><sup>7.17</sup>&nbsp;Zgodnie z&nbsp;tymi wszystkimi słowami i&nbsp;zgodnie z&nbsp;tym całym widzeniem mówił Natan do Dawida.</p>
<p class="BibleIndent" id="BG-7_18"><sup>7.18</sup>&nbsp;Wtedy wszedł król Dawid, usiadł przed PANEM i&nbsp;przemówił: Kimże ja <i>jestem</i>, Panie BOŻE, i&nbsp;czymże jest mój dom, że doprowadziłeś mnie aż dotąd?</p>
<p class="BibleIndent" id="BG-7_19"><sup>7.19</sup>&nbsp;Lecz i&nbsp;to było jeszcze mało w&nbsp;twoich oczach, Panie BOŻE, gdyż złożyłeś również obietnicę o&nbsp;domu twojego sługi na daleką przyszłość. Czy taki jest zwyczaj u&nbsp;ludzi, Panie BOŻE?</p>
<p class="BibleIndent" id="BG-7_20"><sup>7.20</sup>&nbsp;I cóż więcej może powiedzieć ci Dawid? Ty bowiem znasz swojego sługę, Panie BOŻE.</p>
<p class="BibleIndent" id="BG-7_21"><sup>7.21</sup>&nbsp;Ze względu na twoje słowo i&nbsp;zgodnie z&nbsp;twoim sercem uczyniłeś wszystkie te wielkie rzeczy, dając poznać je twemu słudze.</p>
<p class="BibleIndent" id="BG-7_22"><sup>7.22</sup>&nbsp;Dlatego jesteś wielki, PANIE Boże. Nie ma bowiem nikogo podobnego do ciebie i&nbsp;nie ma Boga oprócz ciebie, zgodnie z&nbsp;tym, co usłyszeliśmy na własne uszy.</p>
<p class="BibleIndent" id="BG-7_23"><sup>7.23</sup>&nbsp;I czyż jest taki naród na ziemi jak twój lud Izrael, dla którego Bóg wyruszył, aby wykupić <i>go</i> sobie jako lud, by uczynić <i>wielkim</i> swoje imię i&nbsp;dokonać dla nich wielkich i&nbsp;straszliwych rzeczy w&nbsp;twojej ziemi, przed twoim ludem, który wykupiłeś sobie z&nbsp;Egiptu, spośród narodów i&nbsp;ich bogów?</p>
<p class="BibleIndent" id="BG-7_24"><sup>7.24</sup>&nbsp;Ustanowiłeś sobie bowiem swój lud, Izraela, aby był dla ciebie ludem na wieki. A&nbsp;ty, PANIE, stałeś się jego Bogiem.</p>
<p class="BibleIndent" id="BG-7_25"><sup>7.25</sup>&nbsp;Teraz więc, PANIE Boże, utwierdź na wieki słowo, które wypowiedziałeś o&nbsp;swoim słudze i&nbsp;o&nbsp;jego domu, i&nbsp;czyń, jak powiedziałeś;</p>
<p class="BibleIndent" id="BG-7_26"><sup>7.26</sup>&nbsp;Aby twoje imię było wielbione na wieki, aby mówiono: PAN zastępów jest Bogiem nad Izraelem, a&nbsp;dom twego sługi Dawida będzie utwierdzony przed tobą.</p>
<p class="BibleIndent" id="BG-7_27"><sup>7.27</sup>&nbsp;Ty bowiem, PANIE zastępów, Boże Izraela, objawiłeś swemu słudze, mówiąc: Zbuduję ci dom. Dlatego twój sługa ośmielił się skierować do ciebie tę modlitwę.</p>
<p class="BibleIndent" id="BG-7_28"><sup>7.28</sup>&nbsp;A teraz, Panie BOŻE, ty jesteś tym Bogiem, a&nbsp;twoje słowa są prawdą, obiecałeś swemu słudze tę dobroć.</p>
<p class="BibleIndent" id="BG-7_29"><sup>7.29</sup>&nbsp;Teraz więc racz pobłogosławić dom swego sługi, aby przed tobą trwał na wieki. Ty bowiem, Panie BOŻE, to powiedziałeś i&nbsp;dzięki twojemu błogosławieństwu dom twego sługi będzie błogosławiony na wieki.</p>
<h3 class="sigil_not_in_toc"><a href="../Text/PL-10.xhtml">II Księga Samuela 8</a></h3>
<p class="BibleIndent" id="BG-8_1"><sup>8.1</sup>&nbsp;Po tych wydarzeniach Dawid pobił Filistynów i&nbsp;ujarzmił ich. Dawid zabrał też z&nbsp;rąk Filistynów Meteg-Amma.</p>
<p class="BibleIndent" id="BG-8_2"><sup>8.2</sup>&nbsp;Pobił także Moabitów, których zmierzył sznurem i&nbsp;ułożył na ziemi. Wymierzył ich dwa sznury do zabicia, a&nbsp;jeden cały sznur do zachowania przy życiu. I&nbsp;Moabici zostali sługami Dawida płacącymi daninę.</p>
<p class="BibleIndent" id="BG-8_3"><sup>8.3</sup>&nbsp;Dawid pobił również Hadadezera, syna Rechoba, króla Soby, kiedy ten wyruszał, aby przywrócić swoją granicę nad rzeką Eufrat.</p>
<p class="BibleIndent" id="BG-8_4"><sup>8.4</sup>&nbsp;I Dawid zabrał mu tysiąc rydwanów, siedmiuset jeźdźców i&nbsp;dwadzieścia tysięcy piechoty. I&nbsp;Dawid popodcinał ścięgna wszystkim <i>koniom</i> zaprzęgowym, zostawiając z&nbsp;nich tylko tyle, ile potrzeba do stu rydwanów.</p>
<p class="BibleIndent" id="BG-8_5"><sup>8.5</sup>&nbsp;Kiedy Syryjczycy z&nbsp;Damaszku przybyli na pomoc Hadadezerowi, królowi Soby, Dawid pobił spośród Syryjczyków dwadzieścia dwa tysiące ludzi.</p>
<p class="BibleIndent" id="BG-8_6"><sup>8.6</sup>&nbsp;Potem Dawid umieścił załogi w&nbsp;Syrii, w&nbsp;Damaszku, a&nbsp;Syryjczycy zostali sługami Dawida płacącymi daninę. I&nbsp;PAN bronił Dawida wszędzie, dokądkolwiek się udał.</p>
<p class="BibleIndent" id="BG-8_7"><sup>8.7</sup>&nbsp;Dawid zabrał też złote tarcze, które mieli słudzy Hadadezera, i&nbsp;przyniósł je do Jerozolimy.</p>
<p class="BibleIndent" id="BG-8_8"><sup>8.8</sup>&nbsp;I z&nbsp;Betachu i&nbsp;z&nbsp;Berotaj, miast Hadadezera, król Dawid zabrał bardzo dużo brązu.</p>
<p class="BibleIndent" id="BG-8_9"><sup>8.9</sup>&nbsp;Gdy Toi, król Chamat, usłyszał, że Dawid pokonał całe wojsko Hadadezera;</p>
<p class="BibleIndent" id="BG-8_10"><sup>8.10</sup>&nbsp;Wysłał swego syna Jorama do króla Dawida, aby go pozdrowił w&nbsp;pokoju i&nbsp;aby powinszował mu tego, że walczył z&nbsp;Hadadezerem i&nbsp;pokonał go. Hadadezer bowiem prowadził wojnę z&nbsp;Toi. I&nbsp;<i>Joram</i> przyniósł ze sobą przedmioty ze srebra, ze złota i&nbsp;z&nbsp;brązu.</p>
<p class="BibleIndent" id="BG-8_11"><sup>8.11</sup>&nbsp;Również i&nbsp;te król Dawid poświęcił PANU wraz ze srebrem i&nbsp;złotem, które poświęcił, <i>zabranym</i> od wszystkich narodów, które podbił;</p>
<p class="BibleIndent" id="BG-8_12"><sup>8.12</sup>&nbsp;Od Syrii, od Moabu, od synów Ammona, od Filistynów, od Amaleka i&nbsp;z&nbsp;łupów Hadadezera, syna Rechoba, króla Soby.</p>
<p class="BibleIndent" id="BG-8_13"><sup>8.13</sup>&nbsp;I tak Dawid uczynił <i>sławnym</i> <i>swoje</i> imię, gdy wrócił po pokonaniu Syryjczyków w&nbsp;Dolinie Soli <i>w</i> <i>liczbie</i> osiemnastu tysięcy mężczyzn.</p>
<p class="BibleIndent" id="BG-8_14"><sup>8.14</sup>&nbsp;Umieścił w&nbsp;Edomie załogi, na całej <i>ziemi</i> Edomu rozmieścił je. I&nbsp;wszyscy Edomczycy stali się sługami Dawida. I&nbsp;PAN bronił Dawida wszędzie, dokądkolwiek się udał.</p>
<p class="BibleIndent" id="BG-8_15"><sup>8.15</sup>&nbsp;I Dawid królował nad całym Izraelem, i&nbsp;sprawował sąd nad całym swym ludem, i&nbsp;<i>wymierzał</i> mu sprawiedliwość.</p>
<p class="BibleIndent" id="BG-8_16"><sup>8.16</sup>&nbsp;Joab, syn Serui, <i>był</i> <i>postawiony</i> nad wojskiem, a&nbsp;Jehoszafat, syn Achiluda, <i>był</i> kronikarzem.</p>
<p class="BibleIndent" id="BG-8_17"><sup>8.17</sup>&nbsp;Sadok, syn Achituba, i&nbsp;Achimelek, syn Abiatara, <i>byli</i> kapłanami, a&nbsp;Serajasz –&nbsp;pisarzem.</p>
<p class="BibleIndent" id="BG-8_18"><sup>8.18</sup>&nbsp;Benajasz, syn Jehojady, był <i>postawiony</i> nad Keretytami i&nbsp;Peletytami, a&nbsp;synowie Dawida byli książętami.</p>
<h3 class="sigil_not_in_toc"><a href="../Text/PL-10.xhtml">II Księga Samuela 9</a></h3>
<p class="BibleIndent" id="BG-9_1"><sup>9.1</sup>&nbsp;Wtedy Dawid zapytał: Czy pozostał jeszcze ktoś z&nbsp;domu Saula, abym mógł okazać mu miłosierdzie ze względu na Jonatana?</p>
<p class="BibleIndent" id="BG-9_2"><sup>9.2</sup>&nbsp;A z&nbsp;domu Saula <i>był</i> sługa imieniem Siba. Został on wezwany do Dawida i&nbsp;król zapytał go: Czy ty jesteś Siba? Odpowiedział: <i>To</i> <i>ja</i>, twój sługa.</p>
<p class="BibleIndent" id="BG-9_3"><sup>9.3</sup>&nbsp;Król pytał dalej: Czy nie ma jeszcze kogoś z&nbsp;domu Saula, abym mógł okazać mu miłosierdzie Boże? Siba odpowiedział królowi: <i>Jest</i> jeszcze syn Jonatana, chromy na nogi.</p>
<p class="BibleIndent" id="BG-9_4"><sup>9.4</sup>&nbsp;Król zapytał go: Gdzie on jest? Siba odpowiedział królowi: Oto jest w&nbsp;domu Makira, syna Ammiela, w&nbsp;Lo-Debar.</p>
<p class="BibleIndent" id="BG-9_5"><sup>9.5</sup>&nbsp;Król Dawid posłał więc, by go sprowadzić z&nbsp;domu Makira, syna Ammiela, z&nbsp;Lo-Debar.</p>
<p class="BibleIndent" id="BG-9_6"><sup>9.6</sup>&nbsp;A gdy Mefiboszet, syn Jonatana, syna Saula, przybył do Dawida, upadł na twarz i&nbsp;pokłonił <i>mu</i> się. I&nbsp;Dawid powiedział: Mefiboszecie! Ten odpowiedział: Oto twój sługa.</p>
<p class="BibleIndent" id="BG-9_7"><sup>9.7</sup>&nbsp;Dawid powiedział do niego: Nie bój się, bo z&nbsp;całą pewnością okażę ci miłosierdzie ze względu na twego ojca Jonatana i&nbsp;przywrócę ci wszystkie ziemie twego ojca Saula, a&nbsp;ty zawsze będziesz jadał chleb przy moim stole.</p>
<p class="BibleIndent" id="BG-9_8"><sup>9.8</sup>&nbsp;Wtedy ukłonił się i&nbsp;powiedział: Czym <i>jest</i> twój sługa, że zwracasz się do zdechłego psa, jakim jestem?</p>
<p class="BibleIndent" id="BG-9_9"><sup>9.9</sup>&nbsp;Następnie król wezwał Sibę, sługę Saula, i&nbsp;powiedział mu: Wszystko, co należało do Saula i&nbsp;do całego jego domu, dałem synowi twego pana.</p>
<p class="BibleIndent" id="BG-9_10"><sup>9.10</sup>&nbsp;Będziesz więc uprawiał jego ziemię, ty, twoi synowie i&nbsp;twoi słudzy. Będziesz zbierał <i>plony</i>, aby syn twego pana mógł jeść chleb. Mefiboszet natomiast, syn twego pana, będzie zawsze jadał chleb przy moim stole. A&nbsp;Siba miał piętnastu synów i&nbsp;dwudziestu sług.</p>
<p class="BibleIndent" id="BG-9_11"><sup>9.11</sup>&nbsp;Siba odpowiedział królowi: Wszystko, co mój pan, król, rozkazał swemu słudze, to twój sługa uczyni. A&nbsp;Mefiboszet –&nbsp;dodał król –&nbsp;będzie jadał przy moim stole jak jeden z&nbsp;synów króla.</p>
<p class="BibleIndent" id="BG-9_12"><sup>9.12</sup>&nbsp;Mefiboszet miał też małego syna imieniem Mika. A&nbsp;wszyscy, którzy mieszkali w&nbsp;domu Siby, <i>byli</i> sługami Mefiboszeta.</p>
<p class="BibleIndent" id="BG-9_13"><sup>9.13</sup>&nbsp;Tak Mefiboszet mieszkał w&nbsp;Jerozolimie, gdyż zawsze jadał przy stole króla. A&nbsp;był chromy na obie nogi.</p>
<h3 class="sigil_not_in_toc"><a href="../Text/PL-10.xhtml">II Księga Samuela 10</a></h3>
<p class="BibleIndent" id="BG-10_1"><sup>10.1</sup>&nbsp;Po tych wydarzeniach umarł król synów Ammona, a&nbsp;jego syn Chanun królował w&nbsp;jego miejsce.</p>
<p class="BibleIndent" id="BG-10_2"><sup>10.2</sup>&nbsp;Wtedy Dawid powiedział: Okażę życzliwość Chanunowi, synowi Nachasza, tak jak jego ojciec okazał mi życzliwość. I&nbsp;Dawid wysłał swe sługi, by pocieszyć go po <i>stracie</i> jego ojca. Słudzy Dawida przyszli więc do ziemi synów Ammona.</p>
<p class="BibleIndent" id="BG-10_3"><sup>10.3</sup>&nbsp;Lecz książęta synów Ammona powiedzieli do swego pana Chanuna: Czy myślisz, że Dawid chce uczcić twego ojca i&nbsp;dlatego przysłał do ciebie pocieszycieli? Czy nie po to raczej Dawid posyła swoje sługi do ciebie, aby przypatrzyli się miastu i&nbsp;przeszpiegowali je, by potem je zburzyć?</p>
<p class="BibleIndent" id="BG-10_4"><sup>10.4</sup>&nbsp;Chanun wziął więc sługi Dawida, zgolił im brody do połowy, poobcinał ich szaty do połowy, aż do pośladków, i&nbsp;odesłał ich.</p>
<p class="BibleIndent" id="BG-10_5"><sup>10.5</sup>&nbsp;A gdy doniesiono o&nbsp;tym Dawidowi, wysłał im na spotkanie <i>posłów</i>, ponieważ ci mężczyźni byli bardzo znieważeni. I&nbsp;król powiedział im: Zostańcie w&nbsp;Jerychu, aż wam brody odrosną, a&nbsp;potem wróćcie.</p>
<p class="BibleIndent" id="BG-10_6"><sup>10.6</sup>&nbsp;Gdy synowie Ammona spostrzegli, że obrzydli Dawidowi, posłali i&nbsp;wynajęli sobie dwadzieścia tysięcy piechoty Syryjczyków z&nbsp;Bet-Rekob i&nbsp;Syryjczyków z&nbsp;Soby, od króla Maaki tysiąc mężczyzn, a&nbsp;<i>z</i> Isztobu dwanaście tysięcy mężczyzn.</p>
<p class="BibleIndent" id="BG-10_7"><sup>10.7</sup>&nbsp;Kiedy Dawid o&nbsp;tym usłyszał, wysłał Joaba z&nbsp;całym zastępem dzielnych wojowników.</p>
<p class="BibleIndent" id="BG-10_8"><sup>10.8</sup>&nbsp;Wtedy synowie Ammona wyszli i&nbsp;ustawili się w&nbsp;szyku bojowym przed wejściem do bramy. Syryjczycy zaś z&nbsp;Soby i&nbsp;z&nbsp;Rechob oraz ci z&nbsp;Isztobu i&nbsp;Maaki <i>stanęli</i> osobno w&nbsp;polu.</p>
<p class="BibleIndent" id="BG-10_9"><sup>10.9</sup>&nbsp;Gdy Joab zobaczył wojska wystawione przeciwko sobie z&nbsp;przodu i&nbsp;z&nbsp;tyłu, wybrał <i>ludzi</i> spośród wszystkich wyborowych <i>mężczyzn</i> w&nbsp;Izraelu i&nbsp;ustawił ich w&nbsp;szyku bojowym przeciwko Syryjczykom.</p>
<p class="BibleIndent" id="BG-10_10"><sup>10.10</sup>&nbsp;A resztę ludzi oddał pod rękę swego brata Abiszaja, aby ich ustawił w&nbsp;szyku bojowym przeciwko synom Ammona.</p>
<p class="BibleIndent" id="BG-10_11"><sup>10.11</sup>&nbsp;I powiedział: Jeśli Syryjczycy będą silniejsi ode mnie, przyjdziesz mi z&nbsp;pomocą, a&nbsp;jeśli synowie Ammona będą silniejsi od ciebie, ja przyjdę tobie z&nbsp;pomocą.</p>
<p class="BibleIndent" id="BG-10_12"><sup>10.12</sup>&nbsp;Bądź odważny i&nbsp;walczmy mężnie za swój lud i&nbsp;za miasta naszego Boga, a&nbsp;niech PAN uczyni to, co jest dobre w&nbsp;jego oczach.</p>
<p class="BibleIndent" id="BG-10_13"><sup>10.13</sup>&nbsp;Joab wraz z&nbsp;ludem, który był z&nbsp;nim, wyruszył więc do bitwy z&nbsp;Syryjczykami. A&nbsp;<i>oni</i> uciekli przed nim.</p>
<p class="BibleIndent" id="BG-10_14"><sup>10.14</sup>&nbsp;Gdy synowie Ammona zobaczyli, że Syryjczycy uciekli, uciekli i&nbsp;<i>oni</i> przed Abiszajem i&nbsp;weszli do miasta. Wtedy Joab zawrócił od synów Ammona i&nbsp;przybył do Jerozolimy.</p>
<p class="BibleIndent" id="BG-10_15"><sup>10.15</sup>&nbsp;Kiedy Syryjczycy zobaczyli, że są pobici przez Izraela, zebrali się razem.</p>
<p class="BibleIndent" id="BG-10_16"><sup>10.16</sup>&nbsp;I Hadadezer posłał po Syryjczyków, którzy byli za rzeką, i&nbsp;sprowadził <i>ich</i>. Przybyli oni do Helam, a&nbsp;Szobak, dowódca wojska Hadadezera, prowadził ich.</p>
<p class="BibleIndent" id="BG-10_17"><sup>10.17</sup>&nbsp;Gdy doniesiono o&nbsp;tym Dawidowi, zebrał cały Izrael, przeprawił się przez Jordan i&nbsp;przybył do Helam. A&nbsp;Syryjczycy ustawili się w&nbsp;szyku bojowym przeciw Dawidowi i&nbsp;stoczyli z&nbsp;nim bitwę.</p>
<p class="BibleIndent" id="BG-10_18"><sup>10.18</sup>&nbsp;Lecz Syryjczycy uciekli przed Izraelem i&nbsp;spośród Syryjczyków Dawid zabił <i>ludzi</i> <i>z</i> siedmiuset rydwanów oraz czterdzieści tysięcy jeźdźców. Zranił też Szobaka, dowódcę ich wojska, który tam zmarł.</p>
<p class="BibleIndent" id="BG-10_19"><sup>10.19</sup>&nbsp;Kiedy wszyscy królowie, poddani Hadadezera, zobaczyli, że są pobici przez Izraela, zawarli pokój z&nbsp;Izraelem i&nbsp;służyli im. I&nbsp;Syryjczycy bali się odtąd iść na pomoc synom Ammona.</p>
<h3 class="sigil_not_in_toc"><a href="../Text/PL-10.xhtml">II Księga Samuela 11</a></h3>
<p class="BibleIndent" id="BG-11_1"><sup>11.1</sup>&nbsp;Na początku roku, w&nbsp;czasie, kiedy królowie zwykli wyjeżdżać <i>na</i> <i>wojnę</i>, Dawid wysłał Joaba wraz ze swoimi sługami oraz cały Izrael. Spustoszyli oni synów Ammona i&nbsp;oblegli Rabbę. Dawid zaś został w&nbsp;Jerozolimie.</p>
<p class="BibleIndent" id="BG-11_2"><sup>11.2</sup>&nbsp;Pewnego dnia pod wieczór Dawid wstał z&nbsp;łoża i&nbsp;przechadzał się po dachu domu królewskiego. I&nbsp;zobaczył z&nbsp;dachu kąpiącą się kobietę, a&nbsp;kobieta była bardzo piękna.</p>
<p class="BibleIndent" id="BG-11_3"><sup>11.3</sup>&nbsp;I Dawid posłał, i&nbsp;zapytał o&nbsp;<i>tę</i> kobietę. I&nbsp;powiedziano mu: Czy to nie Batszeba, córka Eliama, żona Uriasza Chetyty?</p>
<p class="BibleIndent" id="BG-11_4"><sup>11.4</sup>&nbsp;Dawid wysłał więc <i>po</i> <i>nią</i> posłańców i&nbsp;wziął ją. A&nbsp;gdy przyszła do niego, położył się z&nbsp;nią, gdyż była oczyszczona od swojej nieczystości. Potem wróciła do swego domu.</p>
<p class="BibleIndent" id="BG-11_5"><sup>11.5</sup>&nbsp;Kobieta ta poczęła, więc posłała, by zawiadomić Dawida: Jestem brzemienna.</p>
<p class="BibleIndent" id="BG-11_6"><sup>11.6</sup>&nbsp;Wtedy Dawid posłał do Joaba <i>rozkaz</i>: Przyślij do mnie Uriasza Chetytę. Joab wysłał więc Uriasza do Dawida.</p>
<p class="BibleIndent" id="BG-11_7"><sup>11.7</sup>&nbsp;A <i>gdy</i> Uriasz przybył do niego, Dawid pytał <i>go</i> o&nbsp;to, jak się wiedzie Joabowi, jak się wiedzie ludowi i&nbsp;jak przebiega wojna.</p>
<p class="BibleIndent" id="BG-11_8"><sup>11.8</sup>&nbsp;Następnie Dawid powiedział do Uriasza: Idź do swego domu i&nbsp;umyj sobie nogi. I&nbsp;Uriasz wyszedł z&nbsp;domu króla, a&nbsp;za nim niesiono potrawy od króla.</p>
<p class="BibleIndent" id="BG-11_9"><sup>11.9</sup>&nbsp;Lecz Uriasz spał przy bramie domu króla razem ze wszystkimi sługami swego pana, a&nbsp;do swojego domu nie poszedł.</p>
<p class="BibleIndent" id="BG-11_10"><sup>11.10</sup>&nbsp;I doniesiono Dawidowi: Uriasz nie poszedł do swego domu. Dawid zapytał Uriasza: Czy nie przybyłeś z&nbsp;podróży? Czemu więc nie poszedłeś do swego domu?</p>
<p class="BibleIndent" id="BG-11_11"><sup>11.11</sup>&nbsp;Uriasz odpowiedział Dawidowi: Arka, Izrael i&nbsp;Juda przebywają w&nbsp;namiotach, mój pan Joab i&nbsp;słudzy mojego pana obozują w&nbsp;otwartym polu, a&nbsp;ja miałbym wejść do swojego domu, aby jeść, pić i&nbsp;spać ze swoją żoną? Jak żyjesz i&nbsp;jak żyje twoja dusza, nie uczynię tego.</p>
<p class="BibleIndent" id="BG-11_12"><sup>11.12</sup>&nbsp;Wtedy Dawid powiedział do Uriasza: Zostań tu jeszcze dziś, a&nbsp;jutro cię odprawię. I&nbsp;Uriasz został w&nbsp;Jerozolimie przez ten i&nbsp;kolejny dzień.</p>
<p class="BibleIndent" id="BG-11_13"><sup>11.13</sup>&nbsp;Potem Dawid wezwał go, aby jadł i&nbsp;pił w&nbsp;jego obecności, i&nbsp;upoił go. Lecz wieczorem wyszedł i&nbsp;spał na swoim łożu ze sługami swego pana, a&nbsp;do swego domu nie poszedł.</p>
<p class="BibleIndent" id="BG-11_14"><sup>11.14</sup>&nbsp;Następnego ranka Dawid napisał więc list do Joaba i&nbsp;wysłał go przez rękę Uriasza.</p>
<p class="BibleIndent" id="BG-11_15"><sup>11.15</sup>&nbsp;A w&nbsp;liście napisał tak: Postawcie Uriasza na czele najbardziej zaciętej bitwy, a&nbsp;potem odstąpcie od niego, aby został trafiony i&nbsp;zginął.</p>
<p class="BibleIndent" id="BG-11_16"><sup>11.16</sup>&nbsp;I kiedy Joab obejrzał miasto, postawił Uriasza w&nbsp;miejscu, o&nbsp;którym wiedział, że byli tam dzielni ludzie.</p>
<p class="BibleIndent" id="BG-11_17"><sup>11.17</sup>&nbsp;A gdy ludzie z&nbsp;miasta wypadli, stoczyli bitwę z&nbsp;Joabem i&nbsp;padło z&nbsp;ludu <i>kilka</i> sług Dawida, poległ także Uriasz Chetyta.</p>
<p class="BibleIndent" id="BG-11_18"><sup>11.18</sup>&nbsp;Wtedy Joab wysłał <i>posłańca</i> i&nbsp;zawiadomił Dawida o&nbsp;wszystkim, co działo się podczas bitwy.</p>
<p class="BibleIndent" id="BG-11_19"><sup>11.19</sup>&nbsp;A posłańcowi rozkazał: Gdy skończysz opowiadać królowi o&nbsp;tym, co się wydarzyło na bitwie;</p>
<p class="BibleIndent" id="BG-11_20"><sup>11.20</sup>&nbsp;I jeśli król się rozgniewa, i&nbsp;zapyta: Czemu podeszliście tak <i>blisko</i> do miasta, by walczyć? Czyż nie wiedzieliście, że strzelają z&nbsp;muru?</p>
<p class="BibleIndent" id="BG-11_21"><sup>11.21</sup>&nbsp;Kto zabił Abimeleka, syna Jerubbeszeta? Czyż nie kobieta, która zrzuciła na niego z&nbsp;muru kawałek kamienia młyńskiego, tak że umarł w&nbsp;Tebes? Czemu podeszliście do muru? Wtedy powiesz: Zginął również twój sługa Uriasz Chetyta.</p>
<p class="BibleIndent" id="BG-11_22"><sup>11.22</sup>&nbsp;Poszedł więc posłaniec, a&nbsp;gdy przybył, opowiedział Dawidowi wszystko, z&nbsp;czym wysłał go Joab.</p>
<p class="BibleIndent" id="BG-11_23"><sup>11.23</sup>&nbsp;Posłaniec mówił do Dawida: Tamci ludzie nas przemogli i&nbsp;wyszli przeciw nam na pole, a&nbsp;my ścigaliśmy ich aż do samej bramy.</p>
<p class="BibleIndent" id="BG-11_24"><sup>11.24</sup>&nbsp;Wtedy łucznicy strzelali z&nbsp;muru do twoich sług i&nbsp;zginęło kilku ze sług króla. Zginął również twój sługa Uriasz Chetyta.</p>
<p class="BibleIndent" id="BG-11_25"><sup>11.25</sup>&nbsp;Wtedy Dawid powiedział do posłańca: Tak powiesz Joabowi: Nie zamartwiaj się tą sprawą, bo miecz pożera raz tego, raz innego. Wzmocnij natarcie na miasto i&nbsp;zburz je, ty sam dodawaj mu otuchy.</p>
<p class="BibleIndent" id="BG-11_26"><sup>11.26</sup>&nbsp;A gdy żona Uriasza usłyszała, że jej mąż Uriasz umarł, zaczęła opłakiwać swego męża.</p>
<p class="BibleIndent" id="BG-11_27"><sup>11.27</sup>&nbsp;Kiedy żałoba przeminęła, Dawid posłał <i>po</i> <i>nią</i> i&nbsp;sprowadził ją do swego domu. Została jego żoną i&nbsp;urodziła mu syna. Lecz to, co zrobił Dawid, nie podobało się PANU.</p>
<h3 class="sigil_not_in_toc"><a href="../Text/PL-10.xhtml">II Księga Samuela 12</a></h3>
<p class="BibleIndent" id="BG-12_1"><sup>12.1</sup>&nbsp;Wtedy PAN posłał Natana do Dawida. Ten przybył do niego i&nbsp;powiedział: W&nbsp;pewnym mieście było dwóch ludzi, jeden bogaty, a&nbsp;drugi ubogi.</p>
<p class="BibleIndent" id="BG-12_2"><sup>12.2</sup>&nbsp;Bogaty miał bardzo dużo owiec i&nbsp;wołów.</p>
<p class="BibleIndent" id="BG-12_3"><sup>12.3</sup>&nbsp;A ubogi nie miał nic oprócz jednej małej owieczki, którą kupił i&nbsp;żywił. Wyrosła przy nim wraz z&nbsp;jego dziećmi, jadła jego chleb i&nbsp;piła z&nbsp;jego kubka, spała na jego łonie i&nbsp;była mu jak córka.</p>
<p class="BibleIndent" id="BG-12_4"><sup>12.4</sup>&nbsp;I przyszedł gość do tego bogatego, a&nbsp;jemu było żal wziąć ze swoich owiec albo ze swoich wołów, aby przyrządzić <i>ucztę</i> dla gościa, który do niego przyszedł. Wziął więc owieczkę tego ubogiego i&nbsp;przyrządził ją dla człowieka, który do niego przyszedł.</p>
<p class="BibleIndent" id="BG-12_5"><sup>12.5</sup>&nbsp;Wtedy Dawid mocno zapłonął gniewem na tego człowieka i&nbsp;powiedział do Natana: Jak żyje PAN, człowiek, który to uczynił, zasługuje na śmierć;</p>
<p class="BibleIndent" id="BG-12_6"><sup>12.6</sup>&nbsp;Za owcę wynagrodzi poczwórnie, dlatego że tak uczynił i&nbsp;nie miał litości.</p>
<p class="BibleIndent" id="BG-12_7"><sup>12.7</sup>&nbsp;Wtedy Natan powiedział do Dawida: Ty jesteś tym człowiekiem. Tak mówi PAN, Bóg Izraela: Ja cię namaściłem, abyś był królem nad Izraelem, i&nbsp;ja cię wybawiłem z&nbsp;rąk Saula;</p>
<p class="BibleIndent" id="BG-12_8"><sup>12.8</sup>&nbsp;Dałem ci dom twego pana i&nbsp;żony twego pana na twe łono, dałem ci dom Izraela i&nbsp;Judy, a&nbsp;gdyby tego było za mało, dałbym ci jeszcze więcej.</p>
<p class="BibleIndent" id="BG-12_9"><sup>12.9</sup>&nbsp;Dlaczego wzgardziłeś słowem PANA, czyniąc to zło w&nbsp;jego oczach? Zabiłeś mieczem Uriasza Chetytę, a&nbsp;jego żonę wziąłeś sobie za żonę, jego zaś zabiłeś mieczem synów Ammona.</p>
<p class="BibleIndent" id="BG-12_10"><sup>12.10</sup>&nbsp;Teraz więc miecz nigdy nie odstąpi od twojego domu, ponieważ wzgardziłeś mną i&nbsp;wziąłeś żonę Uriasza Chetyty, by była twoją żoną.</p>
<p class="BibleIndent" id="BG-12_11"><sup>12.11</sup>&nbsp;Tak mówi PAN: Oto wzbudzę przeciwko tobie nieszczęście z&nbsp;twego własnego domu, wezmę twoje żony sprzed twoich oczu i&nbsp;dam je twemu bliźniemu, a&nbsp;on położy się z&nbsp;twoimi żonami wobec tego słońca.</p>
<p class="BibleIndent" id="BG-12_12"><sup>12.12</sup>&nbsp;I chociaż ty uczyniłeś to potajemnie, ja jednak uczynię to przed całym Izraelem i&nbsp;przed słońcem.</p>
<p class="BibleIndent" id="BG-12_13"><sup>12.13</sup>&nbsp;Wtedy Dawid powiedział do Natana: Zgrzeszyłem przeciw PANU. Natan zaś odpowiedział Dawidowi: PAN też przebaczył ci twój grzech, nie umrzesz.</p>
<p class="BibleIndent" id="BG-12_14"><sup>12.14</sup>&nbsp;Ponieważ jednak przez ten czyn dałeś wrogom PANA powód, by bluźnili, syn, który ci się urodził, na pewno umrze.</p>
<p class="BibleIndent" id="BG-12_15"><sup>12.15</sup>&nbsp;Potem Natan wrócił do swego domu. A&nbsp;PAN poraził dziecko, które żona Uriasza urodziła Dawidowi, i&nbsp;ciężko zachorowało.</p>
<p class="BibleIndent" id="BG-12_16"><sup>12.16</sup>&nbsp;Wtedy Dawid wstawił się u&nbsp;Boga za dzieckiem. I&nbsp;Dawid pościł, a&nbsp;gdy wrócił <i>do</i> <i>siebie</i>, leżał całą noc na ziemi.</p>
<p class="BibleIndent" id="BG-12_17"><sup>12.17</sup>&nbsp;I starsi jego domu przyszli do niego, aby go podnieść z&nbsp;ziemi. On jednak nie chciał i&nbsp;nie jadł z&nbsp;nimi chleba.</p>
<p class="BibleIndent" id="BG-12_18"><sup>12.18</sup>&nbsp;A siódmego dnia dziecko umarło. I&nbsp;słudzy Dawida bali się powiedzieć mu, że dziecko umarło. Mówili bowiem: Oto póki dziecko <i>jeszcze</i> żyło, mówiliśmy do niego, a&nbsp;on nie słuchał naszego głosu. Jak powiemy, że dziecko umarło, dopiero będzie się trapił.</p>
<p class="BibleIndent" id="BG-12_19"><sup>12.19</sup>&nbsp;Gdy jednak Dawid zobaczył, że jego słudzy szepcą <i>między</i> <i>sobą</i>, zrozumiał, że dziecko umarło. Dawid więc zapytał swoich sług: Czy dziecko umarło? Odpowiedzieli: Umarło.</p>
<p class="BibleIndent" id="BG-12_20"><sup>12.20</sup>&nbsp;Wtedy Dawid wstał z&nbsp;ziemi, umył się i&nbsp;namaścił, zmienił swoje szaty i&nbsp;wszedł do domu PANA, aby oddać <i>mu</i> pokłon. Potem wrócił do swego domu i&nbsp;kazał przynieść posiłek, i&nbsp;położyli przed nim chleb, i&nbsp;jadł.</p>
<p class="BibleIndent" id="BG-12_21"><sup>12.21</sup>&nbsp;Jego słudzy zapytali go: Co znaczy to, co uczyniłeś? Póki dziecko jeszcze żyło, pościłeś i&nbsp;płakałeś, a&nbsp;gdy dziecko umarło, wstałeś i&nbsp;jadłeś chleb.</p>
<p class="BibleIndent" id="BG-12_22"><sup>12.22</sup>&nbsp;Odpowiedział: Póki dziecko jeszcze żyło, pościłem i&nbsp;płakałem. Mówiłem bowiem: Któż wie, może PAN zmiłuje się nade mną i&nbsp;dziecko będzie żyło.</p>
<p class="BibleIndent" id="BG-12_23"><sup>12.23</sup>&nbsp;Lecz teraz, gdy już umarło, dlaczego miałbym pościć? Czy mogę je przywrócić <i>do</i> <i>życia</i>? Ja pójdę do niego, ale ono do mnie nie wróci.</p>
<p class="BibleIndent" id="BG-12_24"><sup>12.24</sup>&nbsp;I Dawid pocieszał swoją żonę Batszebę. Wszedł do niej i&nbsp;położył się z&nbsp;nią. Potem urodziła syna, a&nbsp;on nadał mu imię Salomon. A&nbsp;PAN go umiłował.</p>
<p class="BibleIndent" id="BG-12_25"><sup>12.25</sup>&nbsp;Posłał więc przez Natana proroka i&nbsp;nadał mu imię Jedidija ze względu na PANA.</p>
<p class="BibleIndent" id="BG-12_26"><sup>12.26</sup>&nbsp;Potem Joab walczył przeciw Rabbie synów Ammona i&nbsp;zdobył miasto królewskie.</p>
<p class="BibleIndent" id="BG-12_27"><sup>12.27</sup>&nbsp;I Joab wysłał posłańców do Dawida, i&nbsp;powiedział: Walczyłem przeciw Rabbie i&nbsp;zdobyłem miasto wód.</p>
<p class="BibleIndent" id="BG-12_28"><sup>12.28</sup>&nbsp;Teraz więc zbierz resztę ludu, oblegaj miasto i&nbsp;zdobądź je, abym to nie ja zdobył miasto i&nbsp;aby nie przypisano zwycięstwa memu imieniu.</p>
<p class="BibleIndent" id="BG-12_29"><sup>12.29</sup>&nbsp;Dawid zebrał więc cały lud, udał się do Rabby, walczył przeciwko niej i&nbsp;zdobył ją.</p>
<p class="BibleIndent" id="BG-12_30"><sup>12.30</sup>&nbsp;Zdjął też koronę z&nbsp;głowy jej króla, która ważyła talent złota i&nbsp;<i>była</i> ozdobiona drogocennymi kamieniami. I&nbsp;włożono ją na głowę Dawida. Wywiózł też z&nbsp;miasta bardzo wielki łup.</p>
<p class="BibleIndent" id="BG-12_31"><sup>12.31</sup>&nbsp;Wyprowadził mieszkańców miasta i&nbsp;podał ich pod piły, żelazne brony i&nbsp;żelazne siekiery i&nbsp;zmusił ich do przejścia przez piec do wypalania cegieł. Tak uczynił ze wszystkimi miastami synów Ammona. Potem Dawid wrócił wraz z&nbsp;całym ludem do Jerozolimy.</p>
<h3 class="sigil_not_in_toc"><a href="../Text/PL-10.xhtml">II Księga Samuela 13</a></h3>
<p class="BibleIndent" id="BG-13_1"><sup>13.1</sup>&nbsp;Później stało się tak: Absalom, syn Dawida, miał piękną siostrę imieniem Tamar. I&nbsp;zakochał się w&nbsp;niej Amnon, syn Dawida.</p>
<p class="BibleIndent" id="BG-13_2"><sup>13.2</sup>&nbsp;I dręczył się Amnon tak, że zachorował z&nbsp;powodu swojej siostry Tamar. Była bowiem dziewicą i&nbsp;Amnonowi zdawało się rzeczą trudną, aby uczynić jej cokolwiek.</p>
<p class="BibleIndent" id="BG-13_3"><sup>13.3</sup>&nbsp;Lecz Amnon miał przyjaciela imieniem Jonadab, syna Szimy, brata Dawida. A&nbsp;Jonadab był człowiekiem bardzo przebiegłym.</p>
<p class="BibleIndent" id="BG-13_4"><sup>13.4</sup>&nbsp;Ten go zapytał: Dlaczego ty, synu królewski, tak mizerniejesz z&nbsp;dnia na dzień? Dlaczego mi nic nie mówisz? Amnon odpowiedział: Zakochałem się w&nbsp;Tamar, siostrze mojego brata Absaloma.</p>
<p class="BibleIndent" id="BG-13_5"><sup>13.5</sup>&nbsp;Jonadab powiedział mu: Połóż się do łóżka i&nbsp;udawaj chorego. Gdy twój ojciec przyjdzie, aby cię odwiedzić, powiesz mu: Pozwól, proszę, aby przyszła moja siostra Tamar i&nbsp;dała mi jeść, aby przygotowała posiłek na moich oczach, bym to widział i&nbsp;jadł z&nbsp;jej ręki.</p>
<p class="BibleIndent" id="BG-13_6"><sup>13.6</sup>&nbsp;Amnon położył się więc i&nbsp;udawał chorego. A&nbsp;gdy król przyszedł go odwiedzić, Amnon powiedział do króla: Pozwól, proszę, aby moja siostra Tamar przyszła i&nbsp;przygotowała na moich oczach dwa placki, abym jadł z&nbsp;jej ręki.</p>
<p class="BibleIndent" id="BG-13_7"><sup>13.7</sup>&nbsp;Wtedy Dawid posłał Tamar do domu, mówiąc: Idź teraz do domu twego brata Amnona i&nbsp;przygotuj mu posiłek.</p>
<p class="BibleIndent" id="BG-13_8"><sup>13.8</sup>&nbsp;Tamar przyszła więc do domu swego brata Amnona, a&nbsp;on leżał. Wzięła mąkę i&nbsp;zagniotła <i>ciasto</i>, po czym uczyniła placki na jego oczach i&nbsp;upiekła je.</p>
<p class="BibleIndent" id="BG-13_9"><sup>13.9</sup>&nbsp;Potem wzięła patelnię i&nbsp;wyłożyła <i>je</i> przed nim, lecz nie chciał jeść. I&nbsp;Amnon rozkazał: Niech wszyscy wyjdą ode mnie. Wszyscy wyszli więc od niego.</p>
<p class="BibleIndent" id="BG-13_10"><sup>13.10</sup>&nbsp;Wtedy Amnon powiedział do Tamar: Przynieś jedzenie do sypialni, abym jadł z&nbsp;twojej ręki. Tamar wzięła więc placki, które przyrządziła, i&nbsp;przyniosła je swemu bratu Amnonowi do sypialni.</p>
<p class="BibleIndent" id="BG-13_11"><sup>13.11</sup>&nbsp;A gdy podawała mu <i>je</i> do jedzenia, pochwycił ją i&nbsp;powiedział do niej: Chodź, połóż się ze mną, moja siostro.</p>
<p class="BibleIndent" id="BG-13_12"><sup>13.12</sup>&nbsp;Ona mu odpowiedziała: Nie, mój bracie, nie hańb mnie, bo tak się nie postępuje w&nbsp;Izraelu. Nie popełniaj tego haniebnego czynu.</p>
<p class="BibleIndent" id="BG-13_13"><sup>13.13</sup>&nbsp;Dokąd bowiem się udam ze swoją hańbą? A&nbsp;ty staniesz się jak jeden z&nbsp;<i>ludzi</i> nikczemnych w&nbsp;Izraelu. Proszę, porozmawiaj raczej z&nbsp;królem, bo on ci mnie nie odmówi.</p>
<p class="BibleIndent" id="BG-13_14"><sup>13.14</sup>&nbsp;Lecz on nie chciał posłuchać jej głosu, ale przemógł ją i&nbsp;zhańbił, i&nbsp;położył się z&nbsp;nią.</p>
<p class="BibleIndent" id="BG-13_15"><sup>13.15</sup>&nbsp;Potem Amnon znienawidził ją tak bardzo, że nienawiść, którą ją znienawidził, była większa niż miłość, jaką ją miłował. I&nbsp;Amnon powiedział jej: Wstań, idź stąd!</p>
<p class="BibleIndent" id="BG-13_16"><sup>13.16</sup>&nbsp;Odpowiedziała: Z&nbsp;jakiego powodu? Wyrzucając mnie, czynisz <i>mi</i> większą krzywdę niż ta, którą już wyrządziłeś. Ale nie chciał jej posłuchać.</p>
<p class="BibleIndent" id="BG-13_17"><sup>13.17</sup>&nbsp;Wtedy zawołał swego sługę, który mu usługiwał, i&nbsp;rozkazał: Wyprowadź tę <i>kobietę</i> ode mnie i&nbsp;zarygluj za nią drzwi.</p>
<p class="BibleIndent" id="BG-13_18"><sup>13.18</sup>&nbsp;A miała na sobie kolorową suknię, gdyż w&nbsp;takie szaty ubierały się córki króla, które były dziewicami. Wtedy jego sługa wyprowadził ją i&nbsp;zaryglował za nią drzwi.</p>
<p class="BibleIndent" id="BG-13_19"><sup>13.19</sup>&nbsp;I Tamar posypała swą głowę popiołem, rozdarła kolorową suknię, którą <i>nosiła</i>, położyła rękę na głowie i&nbsp;odeszła, głośno płacząc.</p>
<p class="BibleIndent" id="BG-13_20"><sup>13.20</sup>&nbsp;Wtedy jej brat Absalom zapytał ją: Czy twój brat Amnon był z&nbsp;tobą? <i>Ale</i> milcz, moja siostro. To twój brat. Nie bierz tego do serca. Tamar mieszkała więc w&nbsp;osamotnieniu w&nbsp;domu swego brata Absaloma.</p>
<p class="BibleIndent" id="BG-13_21"><sup>13.21</sup>&nbsp;Gdy król Dawid usłyszał o&nbsp;tym wszystkim, bardzo się rozgniewał.</p>
<p class="BibleIndent" id="BG-13_22"><sup>13.22</sup>&nbsp;Absalom zaś nie rozmawiał z&nbsp;Amnonem ani źle, ani dobrze. Absalom bowiem nienawidził Amnona za to, że zhańbił jego siostrę Tamar.</p>
<p class="BibleIndent" id="BG-13_23"><sup>13.23</sup>&nbsp;Po upływie dwóch lat, gdy strzyżono <i>owce</i> Absaloma w&nbsp;Baal-Chasor, które znajduje się w&nbsp;pobliżu Efraim, Absalom zaprosił wszystkich synów króla.</p>
<p class="BibleIndent" id="BG-13_24"><sup>13.24</sup>&nbsp;Absalom przyszedł do króla i&nbsp;powiedział: Oto teraz strzygą <i>owce</i> twemu słudze. Proszę, niech król i&nbsp;jego słudzy pójdą z&nbsp;twoim sługą.</p>
<p class="BibleIndent" id="BG-13_25"><sup>13.25</sup>&nbsp;Lecz król powiedział do Absaloma: Nie, mój synu. Teraz nie pójdziemy wszyscy, aby nie być dla ciebie ciężarem. A&nbsp;chociaż nalegał na niego, on nie chciał iść, ale go błogosławił.</p>
<p class="BibleIndent" id="BG-13_26"><sup>13.26</sup>&nbsp;Wtedy Absalom powiedział: Jeśli nie, proszę, niech pójdzie z&nbsp;nami mój brat Amnon. Król zapytał go: Po cóż miałby iść z&nbsp;tobą?</p>
<p class="BibleIndent" id="BG-13_27"><sup>13.27</sup>&nbsp;A gdy Absalom nalegał na niego, posłał z&nbsp;nim Amnona i&nbsp;wszystkich synów króla.</p>
<p class="BibleIndent" id="BG-13_28"><sup>13.28</sup>&nbsp;Absalom zaś nakazał swoim sługom: Zauważcie, kiedy serce Amnona podochoci się winem, a&nbsp;gdy powiem wam: Zabijcie Amnona, zabijcie go, nie bójcie się. Ja bowiem nakazuję to wam. Bądźcie odważni i&nbsp;sprawcie się dzielnie.</p>
<p class="BibleIndent" id="BG-13_29"><sup>13.29</sup>&nbsp;I słudzy Absaloma uczynili z&nbsp;Amnonem tak, jak im nakazał Absalom. Wtedy wszyscy synowie króla wstali, każdy z&nbsp;nich dosiadł swego muła, i&nbsp;uciekli.</p>
<p class="BibleIndent" id="BG-13_30"><sup>13.30</sup>&nbsp;A gdy jeszcze byli w&nbsp;drodze, dotarła do Dawida wieść: Absalom pozabijał wszystkich synów króla i&nbsp;nie pozostał z&nbsp;nich ani jeden.</p>
<p class="BibleIndent" id="BG-13_31"><sup>13.31</sup>&nbsp;Wtedy król wstał i&nbsp;rozdarł swoje szaty, i&nbsp;położył się na ziemi. Wszyscy jego słudzy stali dokoła niego w&nbsp;rozdartych szatach.</p>
<p class="BibleIndent" id="BG-13_32"><sup>13.32</sup>&nbsp;Wtedy odezwał się Jonadab, syn Szimy, brata Dawida: Niech mój pan nie myśli, <i>że</i> zabito wszystkich młodzieńców, synów króla, bo tylko Amnon został zabity. Takie bowiem było postanowienie w&nbsp;umyśle Absaloma od tego dnia, w&nbsp;którym zhańbił jego siostrę Tamar.</p>
<p class="BibleIndent" id="BG-13_33"><sup>13.33</sup>&nbsp;Teraz więc niech mój pan, król, nie dopuszcza tego do serca, myśląc, że zginęli wszyscy synowie króla, gdyż tylko Amnon zginął.</p>
<p class="BibleIndent" id="BG-13_34"><sup>13.34</sup>&nbsp;Absalom zaś uciekł. A&nbsp;gdy młodzieniec pełniący straż podniósł oczy i&nbsp;spojrzał, oto za nim mnóstwo ludzi przychodziło drogą ze zbocza góry.</p>
<p class="BibleIndent" id="BG-13_35"><sup>13.35</sup>&nbsp;I Jonadab powiedział do króla: Oto synowie króla nadchodzą. Stało się tak, jak twój sługa powiedział.</p>
<p class="BibleIndent" id="BG-13_36"><sup>13.36</sup>&nbsp;A gdy przestał mówić, oto przybyli synowie króla, podnieśli głos i&nbsp;płakali. Król i&nbsp;wszyscy jego słudzy również gorzko płakali.</p>
<p class="BibleIndent" id="BG-13_37"><sup>13.37</sup>&nbsp;Absalom zaś uciekł i&nbsp;poszedł do Talmaja, syna Ammihuda, króla Geszur. A&nbsp;<i>Dawid</i> opłakiwał swego syna przez wszystkie te dni.</p>
<p class="BibleIndent" id="BG-13_38"><sup>13.38</sup>&nbsp;Absalom uciekł więc i&nbsp;przyszedł do Geszur, gdzie przebywał przez trzy lata.</p>
<p class="BibleIndent" id="BG-13_39"><sup>13.39</sup>&nbsp;Potem król Dawid zapragnął zobaczyć Absaloma. Był już bowiem pocieszony po śmierci Amnona.</p>
<h3 class="sigil_not_in_toc"><a href="../Text/PL-10.xhtml">II Księga Samuela 14</a></h3>
<p class="BibleIndent" id="BG-14_1"><sup>14.1</sup>&nbsp;A Joab, syn Serui, spostrzegł, że serce króla skłaniało się ku Absalomowi.</p>
<p class="BibleIndent" id="BG-14_2"><sup>14.2</sup>&nbsp;Posłał więc Joab do Tekoa i&nbsp;sprowadził stamtąd pewną mądrą kobietę, do której powiedział: Proszę, udawaj, że jesteś w&nbsp;żałobie, ubieraj się w&nbsp;szaty żałobne i&nbsp;nie namaszczaj się olejkiem, ale bądź jak kobieta, która od dłuższego czasu opłakuje zmarłego.</p>
<p class="BibleIndent" id="BG-14_3"><sup>14.3</sup>&nbsp;Potem idź do króla i&nbsp;mów do niego w&nbsp;ten sposób. I&nbsp;Joab pouczył ją, co ma mówić.</p>
<p class="BibleIndent" id="BG-14_4"><sup>14.4</sup>&nbsp;A gdy kobieta z&nbsp;Tekoa mówiła do króla, upadła twarzą do ziemi i&nbsp;oddała <i>mu</i> pokłon. Powiedziała: Ratuj, królu!</p>
<p class="BibleIndent" id="BG-14_5"><sup>14.5</sup>&nbsp;I król ją zapytał: Co ci jest? Ona zaś odpowiedziała: Jestem wdową, mój mąż umarł;</p>
<p class="BibleIndent" id="BG-14_6"><sup>14.6</sup>&nbsp;Twoja służąca miała dwóch synów, którzy pokłócili się ze sobą na polu. A&nbsp;gdy nie było nikogo, kto by ich rozdzielił, jeden uderzył drugiego i&nbsp;zabił go.</p>
<p class="BibleIndent" id="BG-14_7"><sup>14.7</sup>&nbsp;A oto cała rodzina powstała przeciw twojej służącej i&nbsp;powiedziała: Wydaj tego, który zabił swego brata, byśmy mogli go zabić za życie jego brata, którego zamordował, a&nbsp;także zgładzimy dziedzica. W&nbsp;ten sposób zgaszą mój węgielek, który pozostał, aby nie zostawić po moim mężu ani imienia, ani potomka na ziemi.</p>
<p class="BibleIndent" id="BG-14_8"><sup>14.8</sup>&nbsp;Wtedy król powiedział do kobiety: Idź do swego domu, a&nbsp;ja wydam rozkaz w&nbsp;twojej <i>sprawie</i>.</p>
<p class="BibleIndent" id="BG-14_9"><sup>14.9</sup>&nbsp;I kobieta z&nbsp;Tekoa odpowiedziała królowi: Mój panie, królu, niech ta nieprawość spadnie na mnie i&nbsp;na dom mego ojca. A&nbsp;król i&nbsp;jego tron niech będzie bez winy.</p>
<p class="BibleIndent" id="BG-14_10"><sup>14.10</sup>&nbsp;Król powiedział: Jeśli ktoś będzie mówił przeciwko tobie, przyprowadź go do mnie, a&nbsp;już więcej cię nie dotknie.</p>
<p class="BibleIndent" id="BG-14_11"><sup>14.11</sup>&nbsp;Wtedy ona powiedziała: Wspomnij, proszę, królu, na PANA, swego Boga, i&nbsp;nie pozwól mścicielom krwi sprowadzić większej zguby, aby mój syn nie został zgładzony. I&nbsp;odpowiedział: Jak żyje PAN, nie spadnie nawet jeden włos twego syna na ziemię.</p>
<p class="BibleIndent" id="BG-14_12"><sup>14.12</sup>&nbsp;Kobieta powiedziała: Pozwól, proszę, że twoja służąca przemówi jeszcze jedno słowo do mego pana, króla. Odpowiedział: Mów.</p>
<p class="BibleIndent" id="BG-14_13"><sup>14.13</sup>&nbsp;Wtedy kobieta powiedziała: Czemu więc wymyśliłeś podobną rzecz przeciw ludowi Bożemu? Król bowiem mówi to słowo, sam będąc winny, ponieważ król nie sprowadza z&nbsp;powrotem swego wygnańca.</p>
<p class="BibleIndent" id="BG-14_14"><sup>14.14</sup>&nbsp;Wszyscy bowiem umieramy i&nbsp;<i>jesteśmy</i> jak woda rozlana na ziemi, której nie można zebrać. Bóg jednak nie odebrał <i>mu</i> życia, ale obmyśla sposób <i>na</i> <i>to</i>, by wygnaniec nie pozostawał na wygnaniu.</p>
<p class="BibleIndent" id="BG-14_15"><sup>14.15</sup>&nbsp;Przyszłam więc teraz, by mówić o&nbsp;tym mojemu panu, królowi, gdyż lud mnie przestraszył. Dlatego twoja służąca powiedziała: Przemówię teraz do króla, może król spełni prośbę swojej służącej.</p>
<p class="BibleIndent" id="BG-14_16"><sup>14.16</sup>&nbsp;Król bowiem wysłucha swojej służącej i&nbsp;wybawi ją z&nbsp;ręki człowieka, który chce zgładzić mnie i&nbsp;mojego syna z&nbsp;Bożego dziedzictwa.</p>
<p class="BibleIndent" id="BG-14_17"><sup>14.17</sup>&nbsp;Twoja służąca też powiedziała: Teraz słowo mojego pana, króla, będzie pocieszeniem. Gdyż mój pan, król, jest jak anioł Boga, rozsądzając między dobrem a&nbsp;złem. Niech PAN, twój Bóg, będzie z&nbsp;tobą.</p>
<p class="BibleIndent" id="BG-14_18"><sup>14.18</sup>&nbsp;Wtedy król odezwał się do kobiety: Proszę, nie ukrywaj przede mną tego, o&nbsp;co zapytam. Kobieta odpowiedziała: Niech mówi mój pan, król.</p>
<p class="BibleIndent" id="BG-14_19"><sup>14.19</sup>&nbsp;Król więc zapytał: Czy nie ma w&nbsp;tym wszystkim ręki Joaba? Kobieta odpowiedziała: Jak żyje twoja dusza, mój panie, królu, nic nie odbiega ani w&nbsp;prawo, ani w&nbsp;lewo od tego wszystkiego, co mówił mój pan, król. Istotnie twój sługa Joab mi to rozkazał i&nbsp;on to włożył w&nbsp;usta twojej służącej wszystkie te słowa.</p>
<p class="BibleIndent" id="BG-14_20"><sup>14.20</sup>&nbsp;Twój sługa Joab sprawił, że zmieniłam postać tych słów. Mój pan jednak jest mądry mądrością anioła Boga, tak że wie wszystko, co się dzieje na ziemi.</p>
<p class="BibleIndent" id="BG-14_21"><sup>14.21</sup>&nbsp;Król więc powiedział do Joaba: Oto teraz uczyń tę rzecz. Idź i&nbsp;sprowadź młodzieńca Absaloma.</p>
<p class="BibleIndent" id="BG-14_22"><sup>14.22</sup>&nbsp;I Joab upadł twarzą do ziemi, pokłonił się i&nbsp;błogosławił króla. Potem Joab powiedział: Dziś twój sługa poznał, że znalazłem łaskę w&nbsp;twoich oczach, mój panie, królu, ponieważ król spełnił prośbę swego sługi.</p>
<p class="BibleIndent" id="BG-14_23"><sup>14.23</sup>&nbsp;Wtedy Joab wstał i&nbsp;wyruszył do Geszur, i&nbsp;sprowadził Absaloma do Jerozolimy.</p>
<p class="BibleIndent" id="BG-14_24"><sup>14.24</sup>&nbsp;Król jednak powiedział: Niech wróci do swego domu, ale mojej twarzy nie zobaczy. Absalom wrócił więc do swego domu, ale twarzy króla nie zobaczył.</p>
<p class="BibleIndent" id="BG-14_25"><sup>14.25</sup>&nbsp;A w&nbsp;całym Izraelu nie było mężczyzny tak osławionego z&nbsp;powodu urody jak Absalom: od stóp jego nóg aż po czubek głowy nie było na nim skazy.</p>
<p class="BibleIndent" id="BG-14_26"><sup>14.26</sup>&nbsp;A gdy strzygł swoją głowę –&nbsp;a strzygł ją co roku, bo <i>włosy</i> mu ciążyły i&nbsp;dlatego ją strzygł –&nbsp;włosy jego głowy ważyły dwieście syklów według wagi królewskiej.</p>
<p class="BibleIndent" id="BG-14_27"><sup>14.27</sup>&nbsp;I Absalomowi urodzili się trzej synowie i&nbsp;jedna córka, która miała na imię Tamar. Była to kobieta o&nbsp;pięknym wyglądzie.</p>
<p class="BibleIndent" id="BG-14_28"><sup>14.28</sup>&nbsp;I Absalom mieszkał w&nbsp;Jerozolimie dwa lata, a&nbsp;twarzy króla nie zobaczył.</p>
<p class="BibleIndent" id="BG-14_29"><sup>14.29</sup>&nbsp;Absalom posłał więc po Joaba, aby ten go posłał do króla, lecz on nie chciał przyjść do niego. Potem posłał drugi raz, ale nie chciał przyjść.</p>
<p class="BibleIndent" id="BG-14_30"><sup>14.30</sup>&nbsp;Wtedy powiedział do swoich sług: Patrzcie, pole Joaba jest obok mojego i&nbsp;ma tam jęczmień. Idźcie i&nbsp;podpalcie je. I&nbsp;słudzy Absaloma podpalili to pole.</p>
<p class="BibleIndent" id="BG-14_31"><sup>14.31</sup>&nbsp;Potem Joab wstał, przyszedł do Absaloma do <i>jego</i> domu i&nbsp;zapytał go: Czemu twoi słudzy podpalili moje pole?</p>
<p class="BibleIndent" id="BG-14_32"><sup>14.32</sup>&nbsp;Absalom odpowiedział Joabowi: Oto posłałem po ciebie, mówiąc: Przyjdź tutaj, a&nbsp;wyślę cię do króla, abyś zapytał: Po co przybyłem z&nbsp;Geszur? Lepiej mi było tam jeszcze <i>zostać</i>. Teraz pozwól mi więc zobaczyć twarz króla. A&nbsp;jeśli jest we mnie jakaś nieprawość, niech mnie zabije.</p>
<p class="BibleIndent" id="BG-14_33"><sup>14.33</sup>&nbsp;Wtedy Joab przybył do króla i&nbsp;oznajmił mu to. Gdy wezwał Absaloma, ten przyszedł do króla i&nbsp;pokłonił się twarzą do ziemi przed królem. A&nbsp;król ucałował Absaloma.</p>
<h3 class="sigil_not_in_toc"><a href="../Text/PL-10.xhtml">II Księga Samuela 15</a></h3>
<p class="BibleIndent" id="BG-15_1"><sup>15.1</sup>&nbsp;Potem Absalom sprawił sobie rydwany i&nbsp;konie, a&nbsp;także pięćdziesięciu mężczyzn, którzy przed nim biegali.</p>
<p class="BibleIndent" id="BG-15_2"><sup>15.2</sup>&nbsp;Absalom wstawał wcześnie rano i&nbsp;stawał przy drodze do bramy. A&nbsp;każdego, kto miał sprawę i&nbsp;udawał się do króla na sąd, Absalom przyzywał do siebie i&nbsp;pytał: Z&nbsp;jakiego miasta jesteś? Ten odpowiadał: Twój sługa jest z&nbsp;jednego z&nbsp;pokoleń Izraela.</p>
<p class="BibleIndent" id="BG-15_3"><sup>15.3</sup>&nbsp;Wtedy Absalom mówił mu: Patrz, twoja sprawa jest dobra i&nbsp;sprawiedliwa, ale u&nbsp;króla nie ma nikogo, kto by cię wysłuchał.</p>
<p class="BibleIndent" id="BG-15_4"><sup>15.4</sup>&nbsp;Potem Absalom mówił: O&nbsp;gdyby mnie ustanowiono sędzią w&nbsp;tej ziemi, aby mógł przychodzić do mnie każdy, kto ma sprawę lub spór, to wymierzałbym mu sprawiedliwość.</p>
<p class="BibleIndent" id="BG-15_5"><sup>15.5</sup>&nbsp;A gdy ktoś się zbliżał i&nbsp;pokłonił mu się, wyciągał rękę, obejmował go i&nbsp;całował.</p>
<p class="BibleIndent" id="BG-15_6"><sup>15.6</sup>&nbsp;Tak Absalom postępował z&nbsp;całym Izraelem, który przychodził do króla na sąd. I&nbsp;Absalom wykradał serca ludu Izraela.</p>
<p class="BibleIndent" id="BG-15_7"><sup>15.7</sup>&nbsp;Po upływie czterdziestu lat Absalom powiedział do króla: Proszę, pozwól mi iść i&nbsp;wypełnić w&nbsp;Hebronie ślub, który złożyłem PANU.</p>
<p class="BibleIndent" id="BG-15_8"><sup>15.8</sup>&nbsp;Twój sługa bowiem złożył ślub, kiedy przebywał w&nbsp;Geszur w&nbsp;Syrii, mówiąc: Jeśli PAN naprawdę przywróci mnie do Jerozolimy, wtedy będę służyć PANU.</p>
<p class="BibleIndent" id="BG-15_9"><sup>15.9</sup>&nbsp;I król odpowiedział mu: Idź w&nbsp;pokoju. Wstał więc i&nbsp;udał się do Hebronu.</p>
<p class="BibleIndent" id="BG-15_10"><sup>15.10</sup>&nbsp;Lecz Absalom rozesłał szpiegów do wszystkich pokoleń Izraela, aby mówili: Gdy tylko usłyszycie dźwięk trąby, powiedzcie: Absalom króluje w&nbsp;Hebronie.</p>
<p class="BibleIndent" id="BG-15_11"><sup>15.11</sup>&nbsp;Z Absalomem wyruszyło dwustu zaproszonych mężczyzn z&nbsp;Jerozolimy, którzy szli w&nbsp;swojej prostocie, nie wiedząc o&nbsp;niczym.</p>
<p class="BibleIndent" id="BG-15_12"><sup>15.12</sup>&nbsp;Gdy Absalom składał ofiary, wezwał <i>on</i> także Achitofela, Gilonitę, doradcę Dawida, z&nbsp;jego miasta Gilo. I&nbsp;spisek się wzmagał, bo coraz więcej ludzi przystawało do Absaloma.</p>
<p class="BibleIndent" id="BG-15_13"><sup>15.13</sup>&nbsp;Potem do Dawida przyszedł posłaniec, mówiąc: Serca ludzi Izraela zwróciły się do Absaloma.</p>
<p class="BibleIndent" id="BG-15_14"><sup>15.14</sup>&nbsp;Wtedy Dawid powiedział do wszystkich swoich sług, którzy byli z&nbsp;nim w&nbsp;Jerozolimie: Wstańcie i&nbsp;uciekajmy, bo inaczej nie ujdziemy przed Absalomem. Spieszcie się z&nbsp;wymarszem, żeby czasem nie dopadł nas znienacka, nie sprowadził na nas nieszczęścia i&nbsp;nie wytępił miasta ostrzem miecza.</p>
<p class="BibleIndent" id="BG-15_15"><sup>15.15</sup>&nbsp;Słudzy króla powiedzieli do niego: Wszystko, co postanowi nasz pan, król, oto twoi słudzy uczynią.</p>
<p class="BibleIndent" id="BG-15_16"><sup>15.16</sup>&nbsp;Król wyszedł więc pieszo, a&nbsp;z&nbsp;nim cały jego dom. Król zostawił jednak dziesięć kobiet, nałożnic, aby pilnowały domu.</p>
<p class="BibleIndent" id="BG-15_17"><sup>15.17</sup>&nbsp;A gdy król wyszedł pieszo wraz z&nbsp;całym ludem, zatrzymali się w&nbsp;pewnym odległym miejscu.</p>
<p class="BibleIndent" id="BG-15_18"><sup>15.18</sup>&nbsp;Wszyscy jego słudzy szli przy nim, a&nbsp;wszyscy Keretyci, wszyscy Peletyci, wszyscy Gittyci, w&nbsp;liczbie sześciuset mężczyzn, którzy przyszli za nim z&nbsp;Gat, przeszli przed królem.</p>
<p class="BibleIndent" id="BG-15_19"><sup>15.19</sup>&nbsp;Wtedy król zapytał Ittaja Gittytę: Czemu i&nbsp;ty idziesz z&nbsp;nami? Wróć do siebie i&nbsp;pozostań przy królu. Jesteś bowiem cudzoziemcem, a&nbsp;nawet wygnańcem.</p>
<p class="BibleIndent" id="BG-15_20"><sup>15.20</sup>&nbsp;Dopiero wczoraj przyszedłeś, a&nbsp;dziś miałbym cię zabrać, abyś się tułał z&nbsp;nami? Skoro sam nie wiem, dokąd idę, ty wróć i&nbsp;odprowadź swoich braci. <i>Niech</i> <i>będą</i> z&nbsp;tobą miłosierdzie i&nbsp;prawda.</p>
<p class="BibleIndent" id="BG-15_21"><sup>15.21</sup>&nbsp;Ale Ittaj odpowiedział królowi: Jak żyje PAN i&nbsp;jak żyje mój pan, król, gdziekolwiek będzie mój pan, król, czy to na śmierć, czy na życie, tam też będzie twój sługa.</p>
<p class="BibleIndent" id="BG-15_22"><sup>15.22</sup>&nbsp;I Dawid powiedział do Ittaja: Idź więc i&nbsp;przejdź. Przeszedł więc Ittaj Gittyta i&nbsp;wszyscy jego mężczyźni, i&nbsp;wszystkie dzieci, które z&nbsp;nim <i>były</i>.</p>
<p class="BibleIndent" id="BG-15_23"><sup>15.23</sup>&nbsp;I cała ziemia głośno płakała, cały lud zaś przeszedł. Potem sam król przeszedł przez potok Cedron i&nbsp;w&nbsp;ten sposób cały lud przeszedł, i&nbsp;<i>skierował</i> <i>się</i> na drogę ku pustyni.</p>
<p class="BibleIndent" id="BG-15_24"><sup>15.24</sup>&nbsp;A oto <i>był</i> z&nbsp;nim i&nbsp;Sadok, i&nbsp;wszyscy Lewici niosący arkę przymierza Boga. Postawili arkę Boga, a&nbsp;Abiatar wstąpił, aż cały lud wyszedł z&nbsp;miasta.</p>
<p class="BibleIndent" id="BG-15_25"><sup>15.25</sup>&nbsp;Potem król powiedział do Sadoka: Odnieś arkę Boga do miasta. Jeśli znajdę łaskę w&nbsp;oczach PANA, to przywróci mnie i&nbsp;pokaże mi ją oraz jej przybytek.</p>
<p class="BibleIndent" id="BG-15_26"><sup>15.26</sup>&nbsp;Ale jeśli powie: Nie mam w&nbsp;tobie upodobania –&nbsp;oto jestem, niech mi uczyni, co jest dobre w&nbsp;jego oczach.</p>
<p class="BibleIndent" id="BG-15_27"><sup>15.27</sup>&nbsp;Król powiedział jeszcze do kapłana Sadoka: Czy nie jesteś widzącym? Wróć do miasta w&nbsp;pokoju wraz ze swoimi dwoma synami –&nbsp;Achimaasem, twoim synem, i&nbsp;Jonatanem, synem Abiatara.</p>
<p class="BibleIndent" id="BG-15_28"><sup>15.28</sup>&nbsp;Oto będę czekał na równinach pustyni, dopóki nie nadejdzie od was słowo dające mi znać.</p>
<p class="BibleIndent" id="BG-15_29"><sup>15.29</sup>&nbsp;Sadok i&nbsp;Abiatar odnieśli więc arkę Boga do Jerozolimy i&nbsp;tam pozostali.</p>
<p class="BibleIndent" id="BG-15_30"><sup>15.30</sup>&nbsp;Dawid zaś wstępował na Górę Oliwną, wstępował i&nbsp;płakał, a&nbsp;głowę miał zakrytą i&nbsp;szedł boso. Cały lud, który był z&nbsp;nim, każdy z&nbsp;nakrytą głową, wstępował i&nbsp;płakał.</p>
<p class="BibleIndent" id="BG-15_31"><sup>15.31</sup>&nbsp;Wtedy doniesiono Dawidowi: Achitofel <i>jest</i> wśród spiskowców z&nbsp;Absalomem. Dawid powiedział: O&nbsp;PANIE, proszę, obróć w&nbsp;głupstwo radę Achitofela.</p>
<p class="BibleIndent" id="BG-15_32"><sup>15.32</sup>&nbsp;Kiedy Dawid dotarł na szczyt <i>góry</i>, gdzie oddał pokłon Bogu, oto wyszedł mu na spotkanie Chuszaj Arkita w&nbsp;rozdartej szacie i&nbsp;z&nbsp;prochem na głowie.</p>
<p class="BibleIndent" id="BG-15_33"><sup>15.33</sup>&nbsp;Dawid powiedział do niego: Jeśli pójdziesz ze mną, będziesz mi ciężarem;</p>
<p class="BibleIndent" id="BG-15_34"><sup>15.34</sup>&nbsp;Lecz jeśli wrócisz do miasta i&nbsp;powiesz Absalomowi: Królu, będę twoim sługą. Jak byłem dotąd sługą twego ojca, tak teraz będę twoim sługą –&nbsp;wtedy na moją korzyść obrócisz wniwecz radę Achitofela.</p>
<p class="BibleIndent" id="BG-15_35"><sup>15.35</sup>&nbsp;Czyż nie ma tam z&nbsp;tobą kapłanów Sadoka i&nbsp;Abiatara? Cokolwiek więc usłyszysz z&nbsp;domu króla, doniesiesz <i>o</i> <i>tym</i> kapłanom Sadokowi i&nbsp;Abiatarowi.</p>
<p class="BibleIndent" id="BG-15_36"><sup>15.36</sup>&nbsp;Oto są tam też z&nbsp;nimi ich dwaj synowie, Achimaas, syn Sadoka, i&nbsp;Jonatan, syn Abiatara. Przez nich przyślecie do mnie każde słowo, które usłyszycie.</p>
<p class="BibleIndent" id="BG-15_37"><sup>15.37</sup>&nbsp;Przybył więc Chuszaj, przyjaciel Dawida, do miasta, a&nbsp;Absalom także wjechał do Jerozolimy.</p>
<h3 class="sigil_not_in_toc"><a href="../Text/PL-10.xhtml">II Księga Samuela 16</a></h3>
<p class="BibleIndent" id="BG-16_1"><sup>16.1</sup>&nbsp;A gdy Dawid zszedł trochę ze szczytu góry, oto Siba, sługa Mefiboszeta, zaszedł mu drogę z&nbsp;parą osiodłanych osłów, na których było dwieście chlebów, sto pęczków rodzynek, sto świeżych owoców i&nbsp;bukłak wina.</p>
<p class="BibleIndent" id="BG-16_2"><sup>16.2</sup>&nbsp;Wtedy król zapytał Sibę: Po co to? Siba odpowiedział: Osły są dla rodziny króla, by na nich jeździła, chleb i&nbsp;owoc na posiłek dla sług, a&nbsp;wino jest do picia dla znużonych na pustyni.</p>
<p class="BibleIndent" id="BG-16_3"><sup>16.3</sup>&nbsp;Zapytał król: A&nbsp;gdzie jest syn twego pana? Siba odpowiedział królowi: Został w&nbsp;Jerozolimie. Powiedział bowiem: Dziś dom Izraela przywróci mi królestwo mojego ojca.</p>
<p class="BibleIndent" id="BG-16_4"><sup>16.4</sup>&nbsp;Wtedy król powiedział do Siby: Oto twoje jest wszystko, co należało do Mefiboszeta. Siba pokłonił się i&nbsp;odpowiedział: Obym znalazł łaskę w&nbsp;twoich oczach, mój panie, królu.</p>
<p class="BibleIndent" id="BG-16_5"><sup>16.5</sup>&nbsp;Kiedy król Dawid przybył do Bachurim, oto wyszedł stamtąd człowiek z&nbsp;rodziny domu Saula imieniem Szimei, syn Gery. Ten wyszedł, a&nbsp;gdy szedł, przeklinał.</p>
<p class="BibleIndent" id="BG-16_6"><sup>16.6</sup>&nbsp;I rzucał kamieniami w&nbsp;Dawida i&nbsp;wszystkie sługi króla Dawida, chociaż cały lud i&nbsp;wszyscy wojownicy <i>szli</i> po jego prawej i&nbsp;lewej stronie.</p>
<p class="BibleIndent" id="BG-16_7"><sup>16.7</sup>&nbsp;I tak mówił Szimei, przeklinając: Wyjdź, wyjdź, krwawy człowieku, człowieku Beliala.</p>
<p class="BibleIndent" id="BG-16_8"><sup>16.8</sup>&nbsp;PAN sprowadził na ciebie całą krew domu Saula, w&nbsp;miejsce którego zostałeś królem, i&nbsp;oddał PAN królestwo w&nbsp;ręce Absaloma, twego syna. A&nbsp;oto twoje zło spotkało ciebie, bo jesteś krwawym człowiekiem.</p>
<p class="BibleIndent" id="BG-16_9"><sup>16.9</sup>&nbsp;Wtedy Abiszaj, syn Serui, powiedział do króla: Czemu ten zdechły pies przeklina mojego pana, króla? Pozwól, że pójdę i&nbsp;utnę mu głowę.</p>
<p class="BibleIndent" id="BG-16_10"><sup>16.10</sup>&nbsp;Ale król odpowiedział: Co ja <i>mam</i> z&nbsp;wami, synowie Serui? Niech przeklina, gdyż PAN mu kazał: Przeklinaj Dawida. Któż więc może powiedzieć: Czemu tak czynisz?</p>
<p class="BibleIndent" id="BG-16_11"><sup>16.11</sup>&nbsp;Dawid powiedział jeszcze do Abiszaja i&nbsp;do wszystkich swoich sług: Oto mój syn, który wyszedł z&nbsp;mego wnętrza, nastaje na moje życie. Cóż dopiero ten Beniaminita? Zostawcie go, niech przeklina, bo PAN mu <i>tak</i> rozkazał.</p>
<p class="BibleIndent" id="BG-16_12"><sup>16.12</sup>&nbsp;Może PAN wejrzy na moje utrapienie i&nbsp;odpłaci mi dobrem za jego dzisiejsze przekleństwo.</p>
<p class="BibleIndent" id="BG-16_13"><sup>16.13</sup>&nbsp;Dawid i&nbsp;jego ludzie szli więc drogą, Szimei zaś szedł zboczem góry obok niego, a&nbsp;idąc, przeklinał, rzucał kamieniami w&nbsp;niego i&nbsp;miotał prochem.</p>
<p class="BibleIndent" id="BG-16_14"><sup>16.14</sup>&nbsp;I tak król i&nbsp;cały lud, który był z&nbsp;nim, przybyli znużeni i&nbsp;odpoczęli tam.</p>
<p class="BibleIndent" id="BG-16_15"><sup>16.15</sup>&nbsp;Lecz Absalom i&nbsp;cały lud, mężczyźni Izraela, przyszli do Jerozolimy, a&nbsp;Achitofel <i>był</i> z&nbsp;nim.</p>
<p class="BibleIndent" id="BG-16_16"><sup>16.16</sup>&nbsp;A gdy Chuszaj Arkita, przyjaciel Dawida, przyszedł do Absaloma, Chuszaj powiedział do Absaloma: Niech żyje król, niech żyje król!</p>
<p class="BibleIndent" id="BG-16_17"><sup>16.17</sup>&nbsp;Wtedy Absalom zapytał Chuszaja: Taka to jest twoja miłość do twego przyjaciela? Czemu nie poszedłeś ze swoim przyjacielem?</p>
<p class="BibleIndent" id="BG-16_18"><sup>16.18</sup>&nbsp;Chuszaj odpowiedział Absalomowi: Nie! Lecz kogo wybierze PAN, ten lud i&nbsp;wszyscy mężczyźni Izraela, do tego będę należał i&nbsp;z&nbsp;nim pozostanę.</p>
<p class="BibleIndent" id="BG-16_19"><sup>16.19</sup>&nbsp;Po drugie: Komu będę służył? Czy nie jego synowi? Jak służyłem twemu ojcu, tak będę i&nbsp;tobie.</p>
<p class="BibleIndent" id="BG-16_20"><sup>16.20</sup>&nbsp;Wtedy Absalom powiedział do Achitofela: Radźcie, co mam czynić.</p>
<p class="BibleIndent" id="BG-16_21"><sup>16.21</sup>&nbsp;Achitofel odpowiedział Absalomowi: Wejdź do nałożnic swego ojca, które zostawił, aby strzegły domu. A&nbsp;gdy cały Izrael usłyszy, że zostałeś znienawidzony przez swego ojca, wtedy wzmocnią się ręce wszystkich, którzy <i>są</i> z&nbsp;tobą.</p>
<p class="BibleIndent" id="BG-16_22"><sup>16.22</sup>&nbsp;Rozbili więc dla Absaloma namiot na dachu. I&nbsp;Absalom wszedł do nałożnic swego ojca na oczach całego Izraela.</p>
<p class="BibleIndent" id="BG-16_23"><sup>16.23</sup>&nbsp;A rada Achitofela, której udzielał w&nbsp;tym czasie, była niczym rada od Boga. Taka była wszelka rada Achitofela, zarówno u&nbsp;Dawida, jak i&nbsp;u&nbsp;Absaloma.</p>
<h3 class="sigil_not_in_toc"><a href="../Text/PL-10.xhtml">II Księga Samuela 17</a></h3>
<p class="BibleIndent" id="BG-17_1"><sup>17.1</sup>&nbsp;Potem Achitofel powiedział do Absaloma: Pozwól, że wybiorę dwanaście tysięcy mężczyzn i&nbsp;wyruszę tej nocy w&nbsp;pościg za Dawidem;</p>
<p class="BibleIndent" id="BG-17_2"><sup>17.2</sup>&nbsp;I napadnę na niego, póki jest znużony i&nbsp;ręce ma słabe, i&nbsp;przerażę go. Ucieknie cały lud, który jest z&nbsp;nim, a&nbsp;ja zabiję samego króla.</p>
<p class="BibleIndent" id="BG-17_3"><sup>17.3</sup>&nbsp;I przyprowadzę cały lud do ciebie, <i>gdyż</i> życie człowieka, na które nastajesz, jest jakby powrócili wszyscy do ciebie. Wtedy cały lud będzie miał pokój.</p>
<p class="BibleIndent" id="BG-17_4"><sup>17.4</sup>&nbsp;Spodobało się to Absalomowi i&nbsp;wszystkim starszym Izraela.</p>
<p class="BibleIndent" id="BG-17_5"><sup>17.5</sup>&nbsp;Absalom powiedział jednak: Zawołajcie szybko również Chuszaja Arkitę i&nbsp;posłuchajmy także, co on powie.</p>
<p class="BibleIndent" id="BG-17_6"><sup>17.6</sup>&nbsp;A gdy Chuszaj przyszedł do Absaloma, Absalom powiedział do niego: Tak powiedział Achitofel –&nbsp;czy mamy postąpić według jego rady? Jeśli nie, powiedz.</p>
<p class="BibleIndent" id="BG-17_7"><sup>17.7</sup>&nbsp;Wtedy Chuszaj odpowiedział Absalomowi: Rada, którą tym razem dał Achitofel, nie jest dobra.</p>
<p class="BibleIndent" id="BG-17_8"><sup>17.8</sup>&nbsp;Chuszaj dodał: Znasz swego ojca i&nbsp;jego ludzi. Są dzielnymi wojownikami rozjuszonymi w&nbsp;sercu jak niedźwiedzica na polu, której zabrano młode. Ponadto twój ojciec jest wojownikiem i&nbsp;nie będzie nocował z&nbsp;ludem.</p>
<p class="BibleIndent" id="BG-17_9"><sup>17.9</sup>&nbsp;A teraz zapewne ukrywa się w&nbsp;jakiejś jaskini albo w&nbsp;jakimś innym miejscu. I&nbsp;jeśli ktoś z&nbsp;twoich padnie na początku, to wtedy każdy, kto o&nbsp;tym usłyszy, powie: Klęska spadła na lud, który <i>szedł</i> za Absalomem.</p>
<p class="BibleIndent" id="BG-17_10"><sup>17.10</sup>&nbsp;Wtedy nawet najdzielniejszy, którego serce jest jak serce lwa, struchleje. Cały Izrael bowiem wie, że twój ojciec jest dzielny, a&nbsp;<i>wszyscy</i>, którzy są z&nbsp;nim, są mężni.</p>
<p class="BibleIndent" id="BG-17_11"><sup>17.11</sup>&nbsp;Dlatego radzę, aby zgromadzić przy sobie cały Izrael, od Dan aż do Beer-Szeby, tak licznie, jak <i>liczny</i> <i>jest</i> piasek nad morzem, i&nbsp;abyś ty osobiście wyruszył na bitwę.</p>
<p class="BibleIndent" id="BG-17_12"><sup>17.12</sup>&nbsp;A tak napadniemy na niego w&nbsp;którymś miejscu, gdzie się znajduje, i&nbsp;spadniemy na niego, jak rosa spada na ziemię. I&nbsp;nie pozostanie ani on, ani żaden z&nbsp;tych wszystkich mężczyzn, którzy są z&nbsp;nim.</p>
<p class="BibleIndent" id="BG-17_13"><sup>17.13</sup>&nbsp;A jeśli schronił się <i>w</i> <i>którymś</i> mieście, wtedy cały Izrael przyniesie do tego miasta powrozy, a&nbsp;ściągniemy je aż do potoku, tak że nie zostanie tam ani jeden kamyk.</p>
<p class="BibleIndent" id="BG-17_14"><sup>17.14</sup>&nbsp;Wtedy Absalom i&nbsp;wszyscy mężczyźni Izraela powiedzieli: Lepsza jest rada Chuszaja Arkity niż rada Achitofela. PAN bowiem postanowił zniweczyć dobrą radę Achitofela, aby PAN sprowadził nieszczęście na Absaloma.</p>
<p class="BibleIndent" id="BG-17_15"><sup>17.15</sup>&nbsp;I Chuszaj opowiedział kapłanom Sadokowi i&nbsp;Abiatarowi: Tak a&nbsp;tak radził Achitofel Absalomowi i&nbsp;starszym Izraela, lecz ja tak a&nbsp;tak radziłem.</p>
<p class="BibleIndent" id="BG-17_16"><sup>17.16</sup>&nbsp;Teraz więc szybko poślijcie i&nbsp;donieście Dawidowi: Nie zatrzymuj się tej nocy w&nbsp;równinach pustyni, lecz bezzwłocznie przepraw się, aby król nie został pochłonięty wraz z&nbsp;całym ludem, który jest z&nbsp;nim.</p>
<p class="BibleIndent" id="BG-17_17"><sup>17.17</sup>&nbsp;A Jonatan i&nbsp;Achimaas stali przy Enrogel. I&nbsp;przyszła dziewczyna, i&nbsp;przekazała im <i>wieści</i>, a&nbsp;oni poszli i&nbsp;donieśli o&nbsp;tym królowi Dawidowi. Nie mogli się bowiem pokazywać, wchodząc do miasta.</p>
<p class="BibleIndent" id="BG-17_18"><sup>17.18</sup>&nbsp;Zobaczył ich jednak <i>pewien</i> chłopiec i&nbsp;doniósł Absalomowi. Lecz oni obaj szybko poszli i&nbsp;weszli do domu <i>pewnego</i> człowieka w&nbsp;Bachurim, który miał studnię na swoim podwórzu, i&nbsp;weszli do niej.</p>
<p class="BibleIndent" id="BG-17_19"><sup>17.19</sup>&nbsp;Potem kobieta wzięła płachtę, rozciągnęła ją z&nbsp;wierzchu na studni i&nbsp;rozsypała na niej ziarno. I&nbsp;niczego nie zauważono.</p>
<p class="BibleIndent" id="BG-17_20"><sup>17.20</sup>&nbsp;Kiedy przyszli słudzy Absaloma do domu tej kobiety, zapytali: Gdzie <i>są</i> Achimaas i&nbsp;Jonatan? Kobieta odpowiedziała im: Przeszli przez rzekę. A&nbsp;gdy szukali ich i&nbsp;nie znaleźli, powrócili do Jerozolimy.</p>
<p class="BibleIndent" id="BG-17_21"><sup>17.21</sup>&nbsp;Po ich odejściu tamci wyszli ze studni i&nbsp;poszli powiadomić króla Dawida. Powiedzieli do niego: Wstańcie i&nbsp;przeprawcie się szybko przez wodę. Achitofel bowiem tak a&nbsp;tak radził przeciwko wam.</p>
<p class="BibleIndent" id="BG-17_22"><sup>17.22</sup>&nbsp;Dawid wstał więc wraz z&nbsp;całym ludem, który z&nbsp;nim był, i&nbsp;przeprawili się przez Jordan. Do brzasku nie brakowało ani jednego <i>człowieka</i>, który by się nie przeprawił przez Jordan.</p>
<p class="BibleIndent" id="BG-17_23"><sup>17.23</sup>&nbsp;Kiedy Achitofel zobaczył, że nie postąpiono zgodnie z&nbsp;jego radą, osiodłał osła, wstał i&nbsp;wrócił do swego domu, do swego miasta. Potem wydał zarządzenia odnośnie do swego domu, powiesił się i&nbsp;umarł, a&nbsp;został pogrzebany w&nbsp;grobie swego ojca.</p>
<p class="BibleIndent" id="BG-17_24"><sup>17.24</sup>&nbsp;A Dawid już przybył do Machanaim, gdy Absalom przeprawił się przez Jordan, on i&nbsp;wszyscy mężczyźni Izraela z&nbsp;nim.</p>
<p class="BibleIndent" id="BG-17_25"><sup>17.25</sup>&nbsp;I Absalom ustanowił Amasę dowódcą wojska w&nbsp;miejsce Joaba. Amasa był synem mężczyzny imieniem Jitra, Izraelity, który obcował z&nbsp;Abigail, córką Nachasza, siostrą Serui, matki Joaba.</p>
<p class="BibleIndent" id="BG-17_26"><sup>17.26</sup>&nbsp;A Izrael i&nbsp;Absalom rozbili obóz w&nbsp;ziemi Gilead.</p>
<p class="BibleIndent" id="BG-17_27"><sup>17.27</sup>&nbsp;I kiedy Dawid przybył do Machanaim, Szobi, syn Nachasza z&nbsp;Rabby synów Ammona, i&nbsp;Makir, syn Ammiela z&nbsp;Lo-Debar, i&nbsp;Barzillaj, Gileadczyk z&nbsp;Rogelim;</p>
<p class="BibleIndent" id="BG-17_28"><sup>17.28</sup>&nbsp;Przynieśli posłania, misy, naczynia gliniane, pszenicę, jęczmień, mąkę, ziarno prażone, bób, soczewicę, prażony groch;</p>
<p class="BibleIndent" id="BG-17_29"><sup>17.29</sup>&nbsp;Miód, masło, owce i&nbsp;sery krowie. Przynieśli Dawidowi i&nbsp;ludowi, który był z&nbsp;nim, na pożywienie. Mówili bowiem: Lud jest głodny, znużony i&nbsp;spragniony na pustyni.</p>
<h3 class="sigil_not_in_toc"><a href="../Text/PL-10.xhtml">II Księga Samuela 18</a></h3>
<p class="BibleIndent" id="BG-18_1"><sup>18.1</sup>&nbsp;Wtedy Dawid policzył lud, który z&nbsp;nim <i>był</i>, i&nbsp;ustanowił nad nim dowódców nad tysiącami i&nbsp;dowódców nad setkami.</p>
<p class="BibleIndent" id="BG-18_2"><sup>18.2</sup>&nbsp;Potem Dawid posłał trzecią część ludu pod ręką Joaba, trzecią część pod ręką Abiszaja, syna Serui, brata Joaba, i&nbsp;trzecią część pod ręką Ittaja Gittyty. I&nbsp;król powiedział do ludu: Ja również wyruszę z&nbsp;wami.</p>
<p class="BibleIndent" id="BG-18_3"><sup>18.3</sup>&nbsp;Ale lud odpowiedział: Nie wyruszysz. Jeśli bowiem my uciekniemy, oni nie zwrócą na nas uwagi, i&nbsp;choćby połowa z&nbsp;nas poległa, też nie zwrócą na nas uwagi. Ty zaś jesteś dla nas jak dziesięć tysięcy. Teraz więc będzie lepiej, abyś mógł przyjść nam z&nbsp;pomocą z&nbsp;miasta.</p>
<p class="BibleIndent" id="BG-18_4"><sup>18.4</sup>&nbsp;Odpowiedział im król: Uczynię to, co wydaje się wam słuszne. Król stanął więc przy bramie, a&nbsp;cały lud wychodził setkami i&nbsp;tysiącami.</p>
<p class="BibleIndent" id="BG-18_5"><sup>18.5</sup>&nbsp;I król nakazał Joabowi, Abiszajowi i&nbsp;Ittajowi: Łagodnie <i>traktujcie</i> mi młodzieńca, Absaloma. A&nbsp;cały lud słyszał, jak król wydał wszystkim dowódcom rozkaz o&nbsp;Absalomie.</p>
<p class="BibleIndent" id="BG-18_6"><sup>18.6</sup>&nbsp;Lud wyruszył więc w&nbsp;pole przeciw Izraelowi i&nbsp;doszło do bitwy w&nbsp;lesie Efraima.</p>
<p class="BibleIndent" id="BG-18_7"><sup>18.7</sup>&nbsp;Lud Izraela został tam pobity przez sługi Dawida i&nbsp;stała się wielka klęska tego dnia: <i>poległo</i> dwadzieścia tysięcy <i>osób</i>.</p>
<p class="BibleIndent" id="BG-18_8"><sup>18.8</sup>&nbsp;Bitwa bowiem rozproszyła się na całą okolicę, a&nbsp;las pochłonął tego dnia więcej ludzi, niż pożarł miecz.</p>
<p class="BibleIndent" id="BG-18_9"><sup>18.9</sup>&nbsp;I Absalom natknął się na sługi Dawida. Absalom jechał na mule, a&nbsp;muł wbiegł pod gęste gałęzie wielkiego dębu. Wtedy jego głowa zaczepiła się o&nbsp;dąb i&nbsp;zawisł między niebem a&nbsp;ziemią. Lecz muł, który był pod nim, poszedł <i>dalej</i>.</p>
<p class="BibleIndent" id="BG-18_10"><sup>18.10</sup>&nbsp;Zobaczył to pewien człowiek i&nbsp;powiadomił Joaba: Oto widziałem Absaloma wiszącego na dębie.</p>
<p class="BibleIndent" id="BG-18_11"><sup>18.11</sup>&nbsp;Wtedy Joab powiedział do człowieka, który go o&nbsp;tym powiadomił: Jeśli widziałeś, to czemu go tam nie zabiłeś i&nbsp;<i>nie</i> <i>zrzuciłeś</i> na ziemię? Dałbym ci dziesięć srebrników i&nbsp;jeden pas.</p>
<p class="BibleIndent" id="BG-18_12"><sup>18.12</sup>&nbsp;Człowiek ten odpowiedział Joabowi: Choćbym otrzymał na ręce tysiąc srebrników, nie podniósłbym ręki na syna króla. Słyszeliśmy bowiem, jak król nakazał tobie, Abiszajowi i&nbsp;Ittajowi: Zachowajcie wszyscy młodzieńca, Absaloma.</p>
<p class="BibleIndent" id="BG-18_13"><sup>18.13</sup>&nbsp;Chyba że chciałbym postąpić zdradliwie przeciw własnej duszy, gdyż żadna sprawa nie jest tajona przed królem. Nawet ty sam byłbyś przeciwko mnie.</p>
<p class="BibleIndent" id="BG-18_14"><sup>18.14</sup>&nbsp;Wtedy Joab odpowiedział: Nie będę z&nbsp;tobą tracić czasu. Wziął więc do ręki trzy strzały i&nbsp;wbił je w&nbsp;serce Absaloma, gdy ten jeszcze <i>wisiał</i> żywy na dębie.</p>
<p class="BibleIndent" id="BG-18_15"><sup>18.15</sup>&nbsp;Potem dziesięciu młodzieńców, giermków Joaba, otoczyło Absaloma –&nbsp;bili go i&nbsp;zabili.</p>
<p class="BibleIndent" id="BG-18_16"><sup>18.16</sup>&nbsp;Wtedy Joab zadął w&nbsp;trąbę i&nbsp;lud wrócił z&nbsp;pogoni za Izraelem, bo Joab zatrzymał lud.</p>
<p class="BibleIndent" id="BG-18_17"><sup>18.17</sup>&nbsp;Wzięli zaś Absaloma, wrzucili go do głębokiego dołu <i>w</i> <i>tym</i> lesie i&nbsp;wznieśli nad nim wielki stos kamieni. I&nbsp;cały Izrael uciekł, każdy do swego namiotu.</p>
<p class="BibleIndent" id="BG-18_18"><sup>18.18</sup>&nbsp;A Absalom za swego życia postawił sobie pomnik w&nbsp;dolinie królewskiej, bo mówił: Nie mam syna, który by upamiętnił moje imię. Nazwał więc ten pomnik swoim imieniem i&nbsp;zwie się on Miejscem Absaloma aż do dziś.</p>
<p class="BibleIndent" id="BG-18_19"><sup>18.19</sup>&nbsp;Wtedy Achimaas, syn Sadoka, powiedział: Pozwól mi iść i&nbsp;zanieść królowi dobrą nowinę, że PAN wybawił go z&nbsp;ręki jego wrogów.</p>
<p class="BibleIndent" id="BG-18_20"><sup>18.20</sup>&nbsp;Lecz Joab mu odpowiedział: Nie byłbyś dziś zwiastunem dobrej nowiny, lecz zaniesiesz ją w&nbsp;innym dniu. Dziś natomiast nie zaniesiesz dobrej nowiny, gdyż zginął syn króla.</p>
<p class="BibleIndent" id="BG-18_21"><sup>18.21</sup>&nbsp;Potem Joab odezwał się do Kuszego: Idź i&nbsp;opowiedz królowi, co widziałeś. Kusz pokłonił się Joabowi i&nbsp;pobiegł.</p>
<p class="BibleIndent" id="BG-18_22"><sup>18.22</sup>&nbsp;Achimaas, syn Sadoka, ponownie powiedział do Joaba: Niech się dzieje, co chce, pozwól, proszę, bym pobiegł za Kuszem. Joab zapytał: Dlaczego miałbyś biec, mój synu, skoro nie masz żadnej dobrej wieści do zwiastowania?</p>
<p class="BibleIndent" id="BG-18_23"><sup>18.23</sup>&nbsp;<i>Odpowiedział</i>: Niech się dzieje, co chce, pobiegnę. Joab mu powiedział: Biegnij. Achimaas pobiegł więc prostszą drogą i&nbsp;wyprzedził Kuszego.</p>
<p class="BibleIndent" id="BG-18_24"><sup>18.24</sup>&nbsp;A Dawid siedział między dwiema bramami. I&nbsp;strażnik wszedł na dach bramy przy murze, a&nbsp;gdy podniósł oczy, zobaczył, że jakiś mężczyzna biegnie samotnie.</p>
<p class="BibleIndent" id="BG-18_25"><sup>18.25</sup>&nbsp;Wtedy strażnik zawołał i&nbsp;powiadomił o&nbsp;tym króla. Król powiedział: Jeśli jest sam, to w&nbsp;jego ustach jest dobra nowina. <i>A</i> <i>gdy</i> ten szedł spiesznie i&nbsp;zbliżał się;</p>
<p class="BibleIndent" id="BG-18_26"><sup>18.26</sup>&nbsp;Strażnik zobaczył drugiego biegnącego mężczyznę. I&nbsp;strażnik zawołał do odźwiernego: Oto biegnie samotnie <i>drugi</i> mężczyzna. Król powiedział: Ten również przynosi dobrą nowinę.</p>
<p class="BibleIndent" id="BG-18_27"><sup>18.27</sup>&nbsp;Wtedy strażnik powiedział: Wydaje mi się, że bieg pierwszego przypomina bieg Achimaasa, syna Sadoka. Król odpowiedział: To dobry człowiek, przychodzi z&nbsp;dobrą nowiną.</p>
<p class="BibleIndent" id="BG-18_28"><sup>18.28</sup>&nbsp;Achimaas zawołał do króla: Pokój! I&nbsp;pokłonił się królowi twarzą do ziemi, i&nbsp;powiedział: Niech będzie błogosławiony PAN, twój Bóg, który wydał tych ludzi, którzy podnieśli ręce przeciw memu panu, królowi.</p>
<p class="BibleIndent" id="BG-18_29"><sup>18.29</sup>&nbsp;Król zapytał: Czy dobrze się ma młodzieniec Absalom? Achimaas odpowiedział: Widziałem wielkie zamieszanie, gdy Joab wysyłał sługę króla i&nbsp;mnie, twego sługę, ale nie wiem, co <i>to</i> <i>było</i>.</p>
<p class="BibleIndent" id="BG-18_30"><sup>18.30</sup>&nbsp;Potem król powiedział: Odejdź na bok i&nbsp;stań tam. On więc odstąpił i&nbsp;stanął.</p>
<p class="BibleIndent" id="BG-18_31"><sup>18.31</sup>&nbsp;Wtedy przybył Kusz i&nbsp;powiedział: Mam dobrą nowinę, mój panie, królu! PAN cię wybawił dzisiaj z&nbsp;ręki wszystkich, którzy powstali przeciw tobie.</p>
<p class="BibleIndent" id="BG-18_32"><sup>18.32</sup>&nbsp;Król zapytał Kuszego: Czy dobrze się ma młodzieniec Absalom? Odpowiedział Kusz: Oby wrogowie mego pana, króla, i&nbsp;wszyscy, którzy powstają przeciw tobie na nieszczęście, byli jak <i>ten</i> młodzieniec!</p>
<p class="BibleIndent" id="BG-18_33"><sup>18.33</sup>&nbsp;Wtedy król zasmucił się, wstąpił do komnaty nad bramą i&nbsp;zapłakał. A&nbsp;idąc, tak mówił: Mój synu, Absalomie! Mój synu, mój synu, Absalomie! Obym ja umarł zamiast ciebie! Absalomie, mój synu, mój synu!</p>
<h3 class="sigil_not_in_toc"><a href="../Text/PL-10.xhtml">II Księga Samuela 19</a></h3>
<p class="BibleIndent" id="BG-19_1"><sup>19.1</sup>&nbsp;I zawiadomiono Joaba: Oto król płacze i&nbsp;lamentuje z&nbsp;powodu Absaloma.</p>
<p class="BibleIndent" id="BG-19_2"><sup>19.2</sup>&nbsp;Tak więc zwycięstwo tego dnia zamieniło się w&nbsp;żałobę dla całego ludu. Lud bowiem usłyszał w&nbsp;tym dniu, jak mówiono: Król ubolewa nad swoim synem.</p>
<p class="BibleIndent" id="BG-19_3"><sup>19.3</sup>&nbsp;I lud wkradał się tego dnia, gdy wchodzili do miasta, tak jak wkrada się lud, który jest okryty hańbą i&nbsp;ucieka z&nbsp;bitwy.</p>
<p class="BibleIndent" id="BG-19_4"><sup>19.4</sup>&nbsp;A król zasłonił swoją twarz i&nbsp;wołał donośnym głosem: Mój synu, Absalomie, Absalomie, mój synu, mój synu!</p>
<p class="BibleIndent" id="BG-19_5"><sup>19.5</sup>&nbsp;Wtedy Joab wszedł do króla do domu i&nbsp;powiedział: Okryłeś dziś wstydem twarze wszystkich swoich sług, którzy dzisiaj ocalili twoje życie, życie twoich synów i&nbsp;córek oraz życie twoich żon i&nbsp;nałożnic.</p>
<p class="BibleIndent" id="BG-19_6"><sup>19.6</sup>&nbsp;Miłujesz tych, którzy cię nienawidzą, a&nbsp;nienawidzisz tych, którzy cię miłują. Pokazałeś bowiem dziś, że dowódcy i&nbsp;słudzy są dla ciebie niczym. Gdyż dzisiaj poznałem, że gdyby Absalom przeżył, a&nbsp;my wszyscy dziś poleglibyśmy, to by ci się bardzo spodobało.</p>
<p class="BibleIndent" id="BG-19_7"><sup>19.7</sup>&nbsp;Teraz wstań więc, wyjdź i&nbsp;przemów łagodnie do swoich sług. Przysięgam bowiem na PANA, że jeśli nie wyjdziesz, nikt nie pozostanie przy tobie tej nocy, a&nbsp;będzie to gorsze niż całe zło, jakie spotkało cię od twej młodości aż dotąd.</p>
<p class="BibleIndent" id="BG-19_8"><sup>19.8</sup>&nbsp;Wtedy król wstał i&nbsp;zasiadł w&nbsp;bramie. Zawiadomiono cały lud: Oto król zasiadł w&nbsp;bramie. I&nbsp;cały lud stawił się przed królem. Izraelici zaś uciekli, każdy do swego namiotu.</p>
<p class="BibleIndent" id="BG-19_9"><sup>19.9</sup>&nbsp;I cały lud, we wszystkich pokoleniach, rozprawiał <i>ze</i> <i>sobą</i>: Król wyrwał nas z&nbsp;rąk naszych wrogów i&nbsp;on nas wyrwał z&nbsp;rąk Filistynów, a&nbsp;teraz uciekł z&nbsp;ziemi przed Absalomem.</p>
<p class="BibleIndent" id="BG-19_10"><sup>19.10</sup>&nbsp;Lecz Absalom, którego namaściliśmy nad sobą, zginął w&nbsp;bitwie. Czemu więc teraz nic nie mówicie o&nbsp;sprowadzeniu króla z&nbsp;powrotem?</p>
<p class="BibleIndent" id="BG-19_11"><sup>19.11</sup>&nbsp;Posłał więc król Dawid do kapłanów Sadoka i&nbsp;Abiatara taką wiadomość: Powiedzcie starszym Judy: Dlaczego macie być ostatni przy sprowadzeniu króla z&nbsp;powrotem do jego domu? Słowa całego Izraela doszły bowiem do króla, do jego domu.</p>
<p class="BibleIndent" id="BG-19_12"><sup>19.12</sup>&nbsp;Jesteście moimi braćmi, moją kością i&nbsp;moim ciałem. Dlaczego więc macie być ostatnimi przy sprowadzeniu króla?</p>
<p class="BibleIndent" id="BG-19_13"><sup>19.13</sup>&nbsp;<i>A</i> do Amasy powiedzcie: Czy nie jesteś moją kością i&nbsp;moim ciałem? Niech Bóg mi to uczyni i&nbsp;tamto dorzuci, jeśli nie będziesz dowódcą wojska przede mną po wszystkie dni na miejsce Joaba.</p>
<p class="BibleIndent" id="BG-19_14"><sup>19.14</sup>&nbsp;W ten sposób ujął serce wszystkich ludzi Judy jakby jednego człowieka, dlatego posłali do króla wiadomość: Wracaj razem ze wszystkimi swoimi sługami.</p>
<p class="BibleIndent" id="BG-19_15"><sup>19.15</sup>&nbsp;Król wrócił więc i&nbsp;przybył nad Jordan. A&nbsp;lud Judy wyruszył do Gilgal, aby wyjść królowi na spotkanie i&nbsp;przeprowadzić króla przez Jordan.</p>
<p class="BibleIndent" id="BG-19_16"><sup>19.16</sup>&nbsp;Pospieszył się także Szimei, syn Gery, Beniaminita z&nbsp;Bachurim, i&nbsp;wyruszył z&nbsp;ludem Judy na spotkanie króla Dawida.</p>
<p class="BibleIndent" id="BG-19_17"><sup>19.17</sup>&nbsp;A było z&nbsp;nim tysiąc mężczyzn z&nbsp;Beniamina oraz Siba, sługa domu Saula, wraz ze swoimi piętnastoma synami i&nbsp;dwudziestoma sługami. I&nbsp;przeprawili się przez Jordan do króla.</p>
<p class="BibleIndent" id="BG-19_18"><sup>19.18</sup>&nbsp;Przepłynęła też tratwa, aby przewieziono dom króla i&nbsp;aby mogła służyć do czegokolwiek, co wydaje mu się słuszne. A&nbsp;Szimei, syn Gery, upadł przed królem, gdy się przeprawił przez Jordan.</p>
<p class="BibleIndent" id="BG-19_19"><sup>19.19</sup>&nbsp;I powiedział do króla: Niech mój pan nie poczyta mi nieprawości i&nbsp;niech nie wspomina na to, co lekkomyślnie uczynił twój sługa tego dnia, gdy mój pan, król, wychodził z&nbsp;Jerozolimy, i&nbsp;nie bierze sobie tego do serca.</p>
<p class="BibleIndent" id="BG-19_20"><sup>19.20</sup>&nbsp;Twój sługa wie bowiem, że zgrzeszył. A&nbsp;oto dziś przyszedłem pierwszy z&nbsp;całego domu Józefa, aby wyjść na spotkanie mojego pana, króla.</p>
<p class="BibleIndent" id="BG-19_21"><sup>19.21</sup>&nbsp;Wtedy odezwał się Abiszaj, syn Serui, i&nbsp;zapytał: Czy Szimei nie powinien zostać zabity za to, że przeklął pomazańca PANA?</p>
<p class="BibleIndent" id="BG-19_22"><sup>19.22</sup>&nbsp;Ale Dawid odpowiedział: Co ja mam z&nbsp;wami, synowie Serui, że dziś jesteście dla mnie przeciwnikami? Czy dziś ktoś powinien ponieść śmierć w&nbsp;Izraelu? Czyż nie wiem, że ja dzisiaj <i>zostałem</i> królem nad Izraelem?</p>
<p class="BibleIndent" id="BG-19_23"><sup>19.23</sup>&nbsp;I król powiedział do Szimejego: Nie umrzesz. I&nbsp;król mu to przysiągł.</p>
<p class="BibleIndent" id="BG-19_24"><sup>19.24</sup>&nbsp;Także Mefiboszet, syn Saula, wyszedł królowi na spotkanie. Nie mył on nóg ani nie strzygł brody, ani nie prał swoich szat od dnia odejścia króla aż do dnia, w&nbsp;którym wrócił w&nbsp;pokoju.</p>
<p class="BibleIndent" id="BG-19_25"><sup>19.25</sup>&nbsp;I kiedy przybył na spotkanie króla w&nbsp;Jerozolimie, zapytał go król: Dlaczego nie poszedłeś ze mną, Mefiboszecie?</p>
<p class="BibleIndent" id="BG-19_26"><sup>19.26</sup>&nbsp;A <i>on</i> mu odpowiedział: Mój panie, królu, mój sługa mnie oszukał. Twój sługa bowiem powiedział: Osiodłam sobie osła, żeby na nim pojechać z&nbsp;królem, gdyż twój sługa jest kulawy.</p>
<p class="BibleIndent" id="BG-19_27"><sup>19.27</sup>&nbsp;On zaś oczernił twego sługę przed moim panem, królem. Lecz mój pan, król, jest jak anioł Boga. Uczyń więc, co jest dobre w&nbsp;twoich oczach.</p>
<p class="BibleIndent" id="BG-19_28"><sup>19.28</sup>&nbsp;Wszyscy bowiem z&nbsp;domu mego ojca byliśmy godni śmierci przed moim panem, królem. A&nbsp;<i>jednak</i> ty posadziłeś twego sługę między tymi, którzy jadają u&nbsp;twego stołu. Jakie mam więc prawo skarżenia się jeszcze przed królem?</p>
<p class="BibleIndent" id="BG-19_29"><sup>19.29</sup>&nbsp;Wtedy król powiedział mu: Po co jeszcze mówisz o&nbsp;swoich sprawach? Już powiedziałem: Ty i&nbsp;Siba podzielcie się polem.</p>
<p class="BibleIndent" id="BG-19_30"><sup>19.30</sup>&nbsp;A Mefiboszet powiedział do króla: Niech nawet weźmie wszystko, skoro mój pan, król, wrócił w&nbsp;pokoju do swego domu.</p>
<p class="BibleIndent" id="BG-19_31"><sup>19.31</sup>&nbsp;Również Barzillaj Gileadczyk przybył z&nbsp;Rogelim, przeprawił się z&nbsp;królem przez Jordan, aby go odprowadzić za Jordan.</p>
<p class="BibleIndent" id="BG-19_32"><sup>19.32</sup>&nbsp;A Barzillaj był bardzo stary, miał osiemdziesiąt lat. On to zaopatrywał króla, dopóki przebywał w&nbsp;Machanaim, bo był bardzo bogatym człowiekiem.</p>
<p class="BibleIndent" id="BG-19_33"><sup>19.33</sup>&nbsp;Król powiedział do Barzillaja: Chodź ze mną, a&nbsp;będę cię utrzymywał u&nbsp;siebie w&nbsp;Jerozolimie.</p>
<p class="BibleIndent" id="BG-19_34"><sup>19.34</sup>&nbsp;Lecz Barzillaj odpowiedział królowi: Ile lat życia mi pozostało, żebym miał iść z&nbsp;królem do Jerozolimy?</p>
<p class="BibleIndent" id="BG-19_35"><sup>19.35</sup>&nbsp;Mam dzisiaj osiemdziesiąt lat. Czy mogę rozróżnić między dobrem a&nbsp;złem? Czy twój sługa poczuje smak tego, co je albo pije? Czy mogę jeszcze słuchać głosu śpiewaków i&nbsp;śpiewaczek? Po co więc twój sługa miałby być jeszcze ciężarem dla swego pana, króla?</p>
<p class="BibleIndent" id="BG-19_36"><sup>19.36</sup>&nbsp;Twój sługa pójdzie jeszcze trochę za Jordan z&nbsp;królem. Czemu król miałby mi dawać taką nagrodę?</p>
<p class="BibleIndent" id="BG-19_37"><sup>19.37</sup>&nbsp;Pozwól, proszę, twemu słudze powrócić, abym umarł w&nbsp;swoim mieście, przy grobie swego ojca i&nbsp;swej matki. Lecz oto twój sługa Kimham, niech on pójdzie z&nbsp;moim panem, królem. Uczyń mu to, co jest dobre w&nbsp;twoich oczach.</p>
<p class="BibleIndent" id="BG-19_38"><sup>19.38</sup>&nbsp;Król odpowiedział: Niech idzie ze mną Kimham, a&nbsp;ja mu uczynię to, co będzie dobre w&nbsp;twoich oczach. A&nbsp;czegokolwiek będziesz sobie życzył ode mnie, to uczynię.</p>
<p class="BibleIndent" id="BG-19_39"><sup>19.39</sup>&nbsp;I cały lud przeprawił się przez Jordan. Gdy król przeprawił się, pocałował król Barzillaja i&nbsp;błogosławił mu. Ten zaś wrócił do swego miejsca.</p>
<p class="BibleIndent" id="BG-19_40"><sup>19.40</sup>&nbsp;Potem król udał się do Gilgal, poszedł też z&nbsp;nim Kimham. Cały lud Judy towarzyszył królowi, a&nbsp;także połowa ludu Izraela.</p>
<p class="BibleIndent" id="BG-19_41"><sup>19.41</sup>&nbsp;A oto wszyscy ludzie Izraela przyszli do króla i&nbsp;zapytali go: Czemu nasi bracia, ludzie z&nbsp;Judy, wykradli cię i&nbsp;przeprowadzili króla i&nbsp;jego dom przez Jordan wraz ze wszystkimi ludźmi Dawida?</p>
<p class="BibleIndent" id="BG-19_42"><sup>19.42</sup>&nbsp;I wszyscy ludzie Judy odpowiedzieli ludziom Izraela: Ponieważ król jest z&nbsp;nami spokrewniony. A&nbsp;dlaczego gniewacie się z&nbsp;tego powodu? Czy król <i>za</i> <i>to</i> dawał nam jeść albo czy obdarował nas <i>jakimś</i> darem?</p>
<p class="BibleIndent" id="BG-19_43"><sup>19.43</sup>&nbsp;Wtedy ludzie Izraela odpowiedzieli ludziom Judy: Mamy w&nbsp;królu dziesięć części, toteż mamy większe prawo do Dawida niż wy. Dlaczego nas lekceważyliście? Czy nie my pierwsi mówiliśmy o&nbsp;sprowadzeniu z&nbsp;powrotem swego króla? Ale słowa ludzi Judy były surowsze niż słowa ludzi Izraela.</p>
<h3 class="sigil_not_in_toc"><a href="../Text/PL-10.xhtml">II Księga Samuela 20</a></h3>
<p class="BibleIndent" id="BG-20_1"><sup>20.1</sup>&nbsp;I znalazł się tam przypadkiem człowiek Beliala imieniem Szeba, syn Bikriego, Beniaminita. Ten zadął w&nbsp;trąbę i&nbsp;powiedział: Nie mamy działu w&nbsp;Dawidzie ani nie mamy dziedzictwa w&nbsp;synu Jessego. Każdy do swojego namiotu, o&nbsp;Izraelu!</p>
<p class="BibleIndent" id="BG-20_2"><sup>20.2</sup>&nbsp;Odstąpili więc od Dawida wszyscy ludzie Izraela <i>i</i> <i>poszli</i> za Szebą, synem Bikriego. Ale ludzie Judy, od Jordanu aż do Jerozolimy, trzymali się swego króla.</p>
<p class="BibleIndent" id="BG-20_3"><sup>20.3</sup>&nbsp;I Dawid przyszedł do swego domu w&nbsp;Jerozolimie. Wtedy król wziął dziesięć kobiet, nałożnic, które pozostawił, aby strzegły domu, umieścił je w&nbsp;strzeżonym domu i&nbsp;utrzymywał, ale nie obcował z&nbsp;nimi. Pozostały one zamknięte aż do dnia swej śmierci, jakby we wdowieństwie.</p>
<p class="BibleIndent" id="BG-20_4"><sup>20.4</sup>&nbsp;Potem król powiedział do Amasy: Zbierz mi mężczyzn Judy w&nbsp;ciągu trzech dni, ty także się staw.</p>
<p class="BibleIndent" id="BG-20_5"><sup>20.5</sup>&nbsp;Poszedł więc Amasa, by zebrać lud Judy. Lecz przekroczył termin, który mu wyznaczył.</p>
<p class="BibleIndent" id="BG-20_6"><sup>20.6</sup>&nbsp;I Dawid powiedział do Abiszaja: Teraz Szeba, syn Bikriego, uczyni nam gorzej niż Absalom. Weź <i>więc</i> sługi twego pana i&nbsp;ścigaj go, by nie znalazł sobie obronnych miast i&nbsp;nie wymknął się nam.</p>
<p class="BibleIndent" id="BG-20_7"><sup>20.7</sup>&nbsp;Wtedy wyszli z&nbsp;nim ludzie Joaba oraz Keretyci, Peletyci i&nbsp;wszyscy dzielni wojownicy. Wyruszyli z&nbsp;Jerozolimy w&nbsp;pościg za Szebą, synem Bikriego.</p>
<p class="BibleIndent" id="BG-20_8"><sup>20.8</sup>&nbsp;A gdy byli przy wielkim kamieniu, który <i>jest</i> w&nbsp;Gibeonie, Amasa wyszedł im naprzeciw. A&nbsp;Joab miał na sobie przepasaną szatę, a&nbsp;na niej pas z&nbsp;mieczem w&nbsp;pochwie przypasany do bioder. Gdy on się zbliżał, <i>miecz</i> wypadł mu.</p>
<p class="BibleIndent" id="BG-20_9"><sup>20.9</sup>&nbsp;I Joab zapytał Amasę: Czy masz się dobrze, mój bracie? I&nbsp;Joab ujął Amasę prawą ręką za brodę, jakby miał go pocałować.</p>
<p class="BibleIndent" id="BG-20_10"><sup>20.10</sup>&nbsp;Lecz Amasa nie zwrócił uwagi na miecz, który <i>był</i> w&nbsp;ręce Joaba. Ten uderzył go nim pod piąte żebro i&nbsp;wylał jego wnętrzności na ziemię bez <i>zadawania</i> drugiego ciosu, i&nbsp;<i>Amasa</i> umarł. A&nbsp;Joab i&nbsp;jego brat Abiszaj puścili się w&nbsp;pogoń za Szebą, synem Bikriego.</p>
<p class="BibleIndent" id="BG-20_11"><sup>20.11</sup>&nbsp;Wtedy stanął przy nim jeden ze sług Joaba i&nbsp;powiedział: Ktokolwiek sprzyja Joabowi i&nbsp;ktokolwiek <i>jest</i> za Dawidem, niech idzie za Joabem.</p>
<p class="BibleIndent" id="BG-20_12"><sup>20.12</sup>&nbsp;Tymczasem Amasa tarzał się we krwi na środku drogi. A&nbsp;gdy ten człowiek zobaczył, że cały lud zatrzymuje się, usunął Amasę z&nbsp;drogi na pole i&nbsp;zarzucił na niego szatę. Zauważył bowiem, że każdy, kto obok niego przechodzi, zatrzymuje się.</p>
<p class="BibleIndent" id="BG-20_13"><sup>20.13</sup>&nbsp;A gdy usunięto go z&nbsp;drogi, wszyscy szli za Joabem, by ścigać Szebę, syna Bikriego.</p>
<p class="BibleIndent" id="BG-20_14"><sup>20.14</sup>&nbsp;Ten przeszedł przez wszystkie pokolenia Izraela aż do Abel i&nbsp;Bet-Maaka, a&nbsp;wszyscy Berici zebrali się i&nbsp;poszli za nim.</p>
<p class="BibleIndent" id="BG-20_15"><sup>20.15</sup>&nbsp;A kiedy tam nadciągnęli, oblegli go w&nbsp;Abel Bet-Maaka i&nbsp;usypali wał przeciw miastu, tak że stali przed murem, i&nbsp;cały lud, który był z&nbsp;Joabem, uderzał, by zburzyć mur.</p>
<p class="BibleIndent" id="BG-20_16"><sup>20.16</sup>&nbsp;Wtedy <i>pewna</i> mądra kobieta zawołała z&nbsp;miasta: Słuchajcie, słuchajcie! Powiedzcie, proszę, do Joaba: Zbliż się tutaj, a&nbsp;porozmawiam z&nbsp;tobą.</p>
<p class="BibleIndent" id="BG-20_17"><sup>20.17</sup>&nbsp;Gdy zbliżył się do niej, kobieta zapytała: Czy ty jesteś Joab? Odpowiedział: Jestem. Wtedy powiedziała: Słuchaj słów twojej służącej. Odpowiedział: Słucham.</p>
<p class="BibleIndent" id="BG-20_18"><sup>20.18</sup>&nbsp;Ona mówiła dalej: W&nbsp;dawnych czasach mówiono: Koniecznie należy radzić się w&nbsp;Abelu –&nbsp;i tak sprawa się zakończyła.</p>
<p class="BibleIndent" id="BG-20_19"><sup>20.19</sup>&nbsp;Ja jestem <i>jednym</i> ze spokojnych i&nbsp;wiernych w&nbsp;Izraelu, a&nbsp;ty chcesz zniszczyć miasto i&nbsp;matkę w&nbsp;Izraelu. Dlaczego chcesz zburzyć dziedzictwo PANA?</p>
<p class="BibleIndent" id="BG-20_20"><sup>20.20</sup>&nbsp;Joab odpowiedział jej: Nie daj, nie daj Boże, abym miał zburzyć albo zniszczyć.</p>
<p class="BibleIndent" id="BG-20_21"><sup>20.21</sup>&nbsp;Nie tak ma się sprawa. Tylko pewien człowiek z&nbsp;góry Efraim imieniem Szeba, syn Bikriego, podniósł rękę przeciw królowi Dawidowi. Wydajcie jego samego, a&nbsp;odstąpię od miasta. Kobieta odpowiedziała Joabowi: Oto jego głowa zostanie ci rzucona przez mur.</p>
<p class="BibleIndent" id="BG-20_22"><sup>20.22</sup>&nbsp;Kobieta poszła więc do całego ludu w&nbsp;swojej mądrości. Ścięto głowę Szebie, synowi Bikriego, i&nbsp;rzucono ją do Joaba. Ten zaś zadął w&nbsp;trąbę i&nbsp;<i>wszyscy</i> rozeszli się spod miasta, każdy do swojego namiotu. A&nbsp;Joab wrócił do króla do Jerozolimy.</p>
<p class="BibleIndent" id="BG-20_23"><sup>20.23</sup>&nbsp;I Joab był dowódcą całego wojska Izraela. A&nbsp;Benajasz, syn Jehojady, <i>dowódcą</i> Keretytów i&nbsp;Peletytów.</p>
<p class="BibleIndent" id="BG-20_24"><sup>20.24</sup>&nbsp;Adoram był poborcą daniny, a&nbsp;Jehoszafat, syn Ahiluda, kronikarzem.</p>
<p class="BibleIndent" id="BG-20_25"><sup>20.25</sup>&nbsp;Szewa –&nbsp;pisarzem, a&nbsp;Sadok i&nbsp;Abiatar <i>byli</i> kapłanami.</p>
<p class="BibleIndent" id="BG-20_26"><sup>20.26</sup>&nbsp;Również Ira Jairyta był naczelnym dostojnikiem u&nbsp;Dawida.</p>
<h3 class="sigil_not_in_toc"><a href="../Text/PL-10.xhtml">II Księga Samuela 21</a></h3>
<p class="BibleIndent" id="BG-21_1"><sup>21.1</sup>&nbsp;I za czasów Dawida panował głód przez trzy lata, rok po roku. Dawid szukał więc oblicza PANA, a&nbsp;PAN odpowiedział: To z&nbsp;powodu Saula i&nbsp;jego krwawego domu, ponieważ wymordował Gibeonitów.</p>
<p class="BibleIndent" id="BG-21_2"><sup>21.2</sup>&nbsp;Wtedy król wezwał Gibeonitów i&nbsp;przemówił do nich. A&nbsp;Gibeonici nie wywodzili się z&nbsp;synów Izraela, ale z&nbsp;resztki Amorytów. I&nbsp;chociaż synowie Izraela przysięgli im, Saul jednak usiłował wytępić ich w&nbsp;swej gorliwości względem synów Izraela i&nbsp;Judy.</p>
<p class="BibleIndent" id="BG-21_3"><sup>21.3</sup>&nbsp;Dawid zapytał więc Gibeonitów: Cóż mam dla was uczynić? A&nbsp;czym was ułagodzić, abyście błogosławili dziedzictwo PANA?</p>
<p class="BibleIndent" id="BG-21_4"><sup>21.4</sup>&nbsp;I odpowiedzieli mu Gibeonici: Nie chodzi nam o&nbsp;srebro ani o&nbsp;złoto od Saula i&nbsp;jego domu, ani o&nbsp;to, żeby zabito kogoś w&nbsp;Izraelu. A&nbsp;<i>on</i> odpowiedział: Cokolwiek powiecie, to dla was uczynię.</p>
<p class="BibleIndent" id="BG-21_5"><sup>21.5</sup>&nbsp;Oni powiedzieli do króla: <i>Co</i> <i>do</i> mężczyzny, który nas wygubił i&nbsp;zmierzał do tego, aby nas wytępić, żeby nikt z&nbsp;nas nie pozostał we wszystkich granicach Izraela;</p>
<p class="BibleIndent" id="BG-21_6"><sup>21.6</sup>&nbsp;Wydajcie nam siedmiu z&nbsp;jego synów, a&nbsp;my powiesimy ich przed PANEM w&nbsp;Gibea Saula, <i>który</i> <i>był</i> wybrańcem PANA. Król odpowiedział: Wydam <i>ich</i>.</p>
<p class="BibleIndent" id="BG-21_7"><sup>21.7</sup>&nbsp;Lecz król oszczędził Mefiboszeta, syna Jonatana, syna Saula, z&nbsp;powodu przysięgi PANA, która <i>była</i> między nimi, między Dawidem a&nbsp;Jonatanem, synem Saula.</p>
<p class="BibleIndent" id="BG-21_8"><sup>21.8</sup>&nbsp;Ale król wziął dwóch synów Rispy, córki Aji, których urodziła Saulowi, Armoniego i&nbsp;Mefiboszeta, i&nbsp;pięciu synów <i>siostry</i> Mikal, córki Saula, których urodziła Adrielowi, synowi Barzillaja z&nbsp;Mecholi;</p>
<p class="BibleIndent" id="BG-21_9"><sup>21.9</sup>&nbsp;I wydał ich w&nbsp;ręce Gibeonitów, a&nbsp;oni powiesili ich na górze przed PANEM. Razem umarło ich siedmiu, zostali zabici w&nbsp;pierwsze dni żniw, na początku żniw jęczmienia.</p>
<p class="BibleIndent" id="BG-21_10"><sup>21.10</sup>&nbsp;Wtedy Rispa, córka Aji, wzięła wór i&nbsp;rozciągnęła go na skale, na początku żniw, aż do czasu, gdy spadł na nich deszcz z&nbsp;nieba, i&nbsp;nie pozwalała, aby ptactwo powietrzne zbliżało się do nich za dnia, ani zwierzęta polne –&nbsp;nocą.</p>
<p class="BibleIndent" id="BG-21_11"><sup>21.11</sup>&nbsp;Potem doniesiono Dawidowi o&nbsp;tym, co uczyniła Rispa, córka Aji, nałożnica Saula.</p>
<p class="BibleIndent" id="BG-21_12"><sup>21.12</sup>&nbsp;Dawid poszedł więc i&nbsp;wziął kości Saula i&nbsp;kości Jonatana, jego syna, od starszych Jabesz-Gilead, którzy ukradli je z&nbsp;placu Bet-Szan, gdzie ich zawiesili Filistyni w&nbsp;dniu zabicia Saula przez Filistynów w&nbsp;Gilboa.</p>
<p class="BibleIndent" id="BG-21_13"><sup>21.13</sup>&nbsp;Wziął więc stamtąd kości Saula i&nbsp;kości Jonatana, jego syna; zebrano też kości powieszonych;</p>
<p class="BibleIndent" id="BG-21_14"><sup>21.14</sup>&nbsp;I pogrzebali kości Saula i&nbsp;Jonatana, jego syna, w&nbsp;ziemi Beniamina w&nbsp;Sela, w&nbsp;grobie Kisza, jego ojca. Uczynili wszystko, co król nakazał. Potem Bóg dał się ubłagać co do ziemi.</p>
<p class="BibleIndent" id="BG-21_15"><sup>21.15</sup>&nbsp;Później znowu doszło do wojny między Filistynami a&nbsp;Izraelem. I&nbsp;Dawid wyruszył wraz ze swymi sługami i&nbsp;walczyli z&nbsp;Filistynami, a&nbsp;Dawid był znużony.</p>
<p class="BibleIndent" id="BG-21_16"><sup>21.16</sup>&nbsp;Wtedy Iszbibenob, który wywodził się z&nbsp;synów pewnego olbrzyma, a&nbsp;którego włócznia ważyła trzysta syklów brązu i&nbsp;który miał przepasany nowy <i>miecz</i>, postanowił, że zabije Dawida.</p>
<p class="BibleIndent" id="BG-21_17"><sup>21.17</sup>&nbsp;Lecz Abiszaj, syn Serui, przyszedł mu z&nbsp;pomocą, uderzył Filistyna i&nbsp;zabił go. Wtedy ludzie Dawida przysięgli mu: Nie będziesz już wyruszał z&nbsp;nami do bitwy, abyś nie zgasił pochodni Izraela.</p>
<p class="BibleIndent" id="BG-21_18"><sup>21.18</sup>&nbsp;Potem znowu była bitwa z&nbsp;Filistynami w&nbsp;Gob. Wtedy Sibbekaj Chuszatyta zabił Safa, który pochodził z&nbsp;synów tego olbrzyma.</p>
<p class="BibleIndent" id="BG-21_19"><sup>21.19</sup>&nbsp;Była też jeszcze inna wojna z&nbsp;Filistynami w&nbsp;Gob, podczas której Elchanan, syn Jaara Oregima z&nbsp;Betlejem, zabił <i>brata</i> Goliata Gittyty, którego drzewce włóczni były jak wał tkacki.</p>
<p class="BibleIndent" id="BG-21_20"><sup>21.20</sup>&nbsp;Ponadto toczyła się jeszcze wojna w&nbsp;Gat, gdzie był człowiek <i>wysokiego</i> wzrostu, mający po sześć palców u&nbsp;rąk i&nbsp;po sześć palców u&nbsp;nóg, razem dwadzieścia cztery. On także był synem tego olbrzyma.</p>
<p class="BibleIndent" id="BG-21_21"><sup>21.21</sup>&nbsp;Gdy urągał on Izraelowi, zabił go Jonatan, syn Szimei, brata Dawida.</p>
<p class="BibleIndent" id="BG-21_22"><sup>21.22</sup>&nbsp;Ci czterej byli synami <i>tego</i> olbrzyma z&nbsp;Gat, a&nbsp;polegli z&nbsp;ręki Dawida i&nbsp;z&nbsp;ręki jego sług.</p>
<h3 class="sigil_not_in_toc"><a href="../Text/PL-10.xhtml">II Księga Samuela 22</a></h3>
<p class="BibleIndent" id="BG-22_1"><sup>22.1</sup>&nbsp;Dawid wypowiedział PANU słowa tej pieśni w&nbsp;dniu, gdy PAN go wybawił z&nbsp;rąk wszystkich jego wrogów i&nbsp;z&nbsp;ręki Saula;</p>
<p class="BibleIndent" id="BG-22_2"><sup>22.2</sup>&nbsp;Powiedział: PAN jest moją skałą, moją twierdzą i&nbsp;moim wybawicielem.</p>
<p class="BibleIndent" id="BG-22_3"><sup>22.3</sup>&nbsp;Bóg moją opoką, której będę ufał, moją tarczą i&nbsp;rogiem mojego zbawienia, moją wieżą i&nbsp;moją ucieczką, moim zbawicielem; wybawiasz mnie od przemocy.</p>
<p class="BibleIndent" id="BG-22_4"><sup>22.4</sup>&nbsp;Wzywałem PANA, <i>który</i> <i>jest</i> godny chwały, a&nbsp;będę wybawiony od moich wrogów.</p>
<p class="BibleIndent" id="BG-22_5"><sup>22.5</sup>&nbsp;Ogarnęły mnie bowiem boleści śmierci i&nbsp;zatrwożyły mnie potoki bezbożnych.</p>
<p class="BibleIndent" id="BG-22_6"><sup>22.6</sup>&nbsp;Boleści piekła mnie oplotły, pochwyciły mnie sidła śmierci.</p>
<p class="BibleIndent" id="BG-22_7"><sup>22.7</sup>&nbsp;W moim utrapieniu wzywałem PANA i&nbsp;wołałem do mojego Boga. Ze swojej świątyni usłyszał mój głos, a&nbsp;moje wołanie <i>dotarło</i> do jego uszu.</p>
<p class="BibleIndent" id="BG-22_8"><sup>22.8</sup>&nbsp;Wtedy ziemia poruszyła się i&nbsp;zadrżała, a&nbsp;posady nieba zatrzęsły się i&nbsp;zachwiały od jego gniewu.</p>
<p class="BibleIndent" id="BG-22_9"><sup>22.9</sup>&nbsp;Z jego nozdrzy unosił się dym, z&nbsp;jego ust <i>buchnął</i> ogień trawiący, węgle zapaliły się od niego.</p>
<p class="BibleIndent" id="BG-22_10"><sup>22.10</sup>&nbsp;Nachylił niebiosa i&nbsp;zstąpił, a&nbsp;ciemność <i>była</i> pod jego stopami.</p>
<p class="BibleIndent" id="BG-22_11"><sup>22.11</sup>&nbsp;Dosiadł cherubina i&nbsp;latał, i&nbsp;ukazał się na skrzydłach wiatru.</p>
<p class="BibleIndent" id="BG-22_12"><sup>22.12</sup>&nbsp;Z ciemności uczynił wokół siebie namiot, z&nbsp;ciemnych wód i&nbsp;z&nbsp;gęstych obłoków nieba.</p>
<p class="BibleIndent" id="BG-22_13"><sup>22.13</sup>&nbsp;Od jego blasku rozpaliły się węgle ogniste.</p>
<p class="BibleIndent" id="BG-22_14"><sup>22.14</sup>&nbsp;Zagrzmiał PAN z&nbsp;nieba, Najwyższy wydał swój głos.</p>
<p class="BibleIndent" id="BG-22_15"><sup>22.15</sup>&nbsp;Wypuścił strzały i&nbsp;rozproszył ich; błyskawicę –&nbsp;i ich rozgromił.</p>
<p class="BibleIndent" id="BG-22_16"><sup>22.16</sup>&nbsp;I ukazały się głębiny morza, i&nbsp;odsłoniły się fundamenty świata od upomnienia PANA, od podmuchu tchnienia jego nozdrzy.</p>
<p class="BibleIndent" id="BG-22_17"><sup>22.17</sup>&nbsp;Posłał z&nbsp;wysoka, chwycił mnie, wyciągnął z&nbsp;wielkich wód.</p>
<p class="BibleIndent" id="BG-22_18"><sup>22.18</sup>&nbsp;Ocalił mnie od mojego potężnego wroga i&nbsp;od tych, którzy mnie nienawidzą, choć byli ode mnie mocniejsi.</p>
<p class="BibleIndent" id="BG-22_19"><sup>22.19</sup>&nbsp;Zaskoczyli mnie w&nbsp;dniu mego utrapienia, lecz PAN był moją podporą.</p>
<p class="BibleIndent" id="BG-22_20"><sup>22.20</sup>&nbsp;Wyprowadził mnie na miejsce przestronne, wybawił mnie, bo mnie sobie upodobał.</p>
<p class="BibleIndent" id="BG-22_21"><sup>22.21</sup>&nbsp;Nagrodził mnie PAN według mojej sprawiedliwości, oddał mi według czystości moich rąk.</p>
<p class="BibleIndent" id="BG-22_22"><sup>22.22</sup>&nbsp;Strzegłem bowiem dróg PANA i&nbsp;nie odstąpiłem niegodziwie od mojego Boga.</p>
<p class="BibleIndent" id="BG-22_23"><sup>22.23</sup>&nbsp;Bo miałem przed oczyma wszystkie jego nakazy i&nbsp;od jego praw się nie odwróciłem.</p>
<p class="BibleIndent" id="BG-22_24"><sup>22.24</sup>&nbsp;Byłem wobec niego nienaganny i&nbsp;wystrzegałem się swojej nieprawości.</p>
<p class="BibleIndent" id="BG-22_25"><sup>22.25</sup>&nbsp;Dlatego oddał mi PAN według mojej sprawiedliwości, według mojej czystości przed jego oczyma.</p>
<p class="BibleIndent" id="BG-22_26"><sup>22.26</sup>&nbsp;<i>Ty</i> z&nbsp;miłosiernym miłosiernie się obejdziesz, a&nbsp;z&nbsp;człowiekiem nienagannym postąpisz nienagannie.</p>
<p class="BibleIndent" id="BG-22_27"><sup>22.27</sup>&nbsp;Wobec czystego okażesz się czysty, a&nbsp;wobec przewrotnego postąpisz przewrotnie.</p>
<p class="BibleIndent" id="BG-22_28"><sup>22.28</sup>&nbsp;Lecz wybawiasz lud strapiony, a&nbsp;twoje oczy <i>są</i> na wyniosłych, by ich poniżać.</p>
<p class="BibleIndent" id="BG-22_29"><sup>22.29</sup>&nbsp;Ty bowiem jesteś moją pochodnią, o&nbsp;PANIE; PAN rozjaśni moje ciemności.</p>
<p class="BibleIndent" id="BG-22_30"><sup>22.30</sup>&nbsp;Bo z&nbsp;tobą przebiłem się przez wojsko, z&nbsp;moim Bogiem przeskoczyłem mur.</p>
<p class="BibleIndent" id="BG-22_31"><sup>22.31</sup>&nbsp;Droga Boga jest doskonała, słowo PANA w&nbsp;ogniu wypróbowane. Tarczą jest dla wszystkich, którzy mu ufają.</p>
<p class="BibleIndent" id="BG-22_32"><sup>22.32</sup>&nbsp;Bo któż <i>jest</i> Bogiem oprócz PANA? Któż skałą oprócz naszego Boga?</p>
<p class="BibleIndent" id="BG-22_33"><sup>22.33</sup>&nbsp;Bóg <i>jest</i> moją siłą i&nbsp;mocą, on czyni doskonałą moją drogę.</p>
<p class="BibleIndent" id="BG-22_34"><sup>22.34</sup>&nbsp;Moje nogi czyni jak u&nbsp;łani i&nbsp;stawia mnie na wyżynach.</p>
<p class="BibleIndent" id="BG-22_35"><sup>22.35</sup>&nbsp;Ćwiczy moje ręce do walki, tak że mogę kruszyć spiżowy łuk swymi ramionami.</p>
<p class="BibleIndent" id="BG-22_36"><sup>22.36</sup>&nbsp;Dałeś mi też tarczę swego zbawienia, a&nbsp;twoja dobrotliwość uczyniła mnie wielkim.</p>
<p class="BibleIndent" id="BG-22_37"><sup>22.37</sup>&nbsp;Rozszerzyłeś ścieżkę dla mych kroków, tak że moje stopy się nie zachwiały.</p>
<p class="BibleIndent" id="BG-22_38"><sup>22.38</sup>&nbsp;Ścigałem moich wrogów i&nbsp;wytraciłem ich, nie zawróciłem, aż ich nie wyniszczyłem.</p>
<p class="BibleIndent" id="BG-22_39"><sup>22.39</sup>&nbsp;I wyniszczyłem ich, i&nbsp;powaliłem, tak że nie mogli powstać, upadli pod moje stopy.</p>
<p class="BibleIndent" id="BG-22_40"><sup>22.40</sup>&nbsp;Przepasałeś mnie mocą do walki, powaliłeś pod moje stopy moich przeciwników.</p>
<p class="BibleIndent" id="BG-22_41"><sup>22.41</sup>&nbsp;Zmuszałeś moich wrogów do ucieczki, abym wykorzenił tych, którzy mnie nienawidzą.</p>
<p class="BibleIndent" id="BG-22_42"><sup>22.42</sup>&nbsp;Patrzyli, lecz nie było nikogo, kto by ich wybawił; <i>spoglądali</i> na PANA, lecz ich nie wysłuchał.</p>
<p class="BibleIndent" id="BG-22_43"><sup>22.43</sup>&nbsp;Starłem ich jak proch ziemi, zdeptałem ich jak błoto na ulicach, rozrzuciłem ich.</p>
<p class="BibleIndent" id="BG-22_44"><sup>22.44</sup>&nbsp;Ty wyzwoliłeś mnie od kłótni ludzkich, zachowałeś mnie, abym był głową narodów. Będzie mi służył lud, <i>którego</i> nie znałem.</p>
<p class="BibleIndent" id="BG-22_45"><sup>22.45</sup>&nbsp;Cudzoziemcy będą udawać uległość. Jak tylko usłyszą, będą mi posłuszni.</p>
<p class="BibleIndent" id="BG-22_46"><sup>22.46</sup>&nbsp;Cudzoziemcy zmarnieją i&nbsp;będą drżeć w&nbsp;swoich warowniach.</p>
<p class="BibleIndent" id="BG-22_47"><sup>22.47</sup>&nbsp;PAN żyje, niech będzie błogosławiona moja skała, niech będzie wywyższony Bóg, skała mojego zbawienia.</p>
<p class="BibleIndent" id="BG-22_48"><sup>22.48</sup>&nbsp;Bóg dokonuje za mnie zemsty i&nbsp;poddaje mi narody;</p>
<p class="BibleIndent" id="BG-22_49"><sup>22.49</sup>&nbsp;Wyprowadza mnie spośród moich wrogów. Ty wywyższyłeś mnie ponad moich przeciwników, ocaliłeś mnie od gwałtownika.</p>
<p class="BibleIndent" id="BG-22_50"><sup>22.50</sup>&nbsp;Dlatego będę cię, PANIE, sławił wśród narodów i&nbsp;będę śpiewał twojemu imieniu.</p>
<p class="BibleIndent" id="BG-22_51"><sup>22.51</sup>&nbsp;<i>On</i> <i>jest</i> wieżą zbawienia dla swego króla i&nbsp;na wieki okazuje miłosierdzie swemu pomazańcowi Dawidowi i&nbsp;jego potomstwu.</p>
<h3 class="sigil_not_in_toc"><a href="../Text/PL-10.xhtml">II Księga Samuela 23</a></h3>
<p class="BibleIndent" id="BG-23_1"><sup>23.1</sup>&nbsp;Oto ostatnie słowa Dawida. Dawid, syn Jessego, mężczyzna, który został wywyższony, pomazaniec Boga Jakuba i&nbsp;miły psalmista Izraela, powiedział:</p>
<p class="BibleIndent" id="BG-23_2"><sup>23.2</sup>&nbsp;Duch PANA mówił przeze mnie, a&nbsp;jego słowo <i>jest</i> na moim języku.</p>
<p class="BibleIndent" id="BG-23_3"><sup>23.3</sup>&nbsp;Bóg Izraela przemówił, Skała Izraela mówiła do mnie: Ten, który panuje nad ludem, ma być sprawiedliwy, ma panować w&nbsp;bojaźni Bożej.</p>
<p class="BibleIndent" id="BG-23_4"><sup>23.4</sup>&nbsp;<i>Będzie</i> jak światło poranka, gdy słońce wschodzi, jak poranek bez chmur <i>i</i> <i>jak</i> od jego blasku po deszczu wyrasta ruń z&nbsp;ziemi.</p>
<p class="BibleIndent" id="BG-23_5"><sup>23.5</sup>&nbsp;I choć mój dom nie <i>jest</i> taki przed Bogiem, to jednak zawarł ze mną wieczne przymierze, utwierdzone we wszystkim i&nbsp;pewne. A&nbsp;<i>to</i> jest całe moje zbawienie i&nbsp;całe <i>moje</i> pragnienie, chociaż <i>on</i> jeszcze nie daje temu wzrostu.</p>
<p class="BibleIndent" id="BG-23_6"><sup>23.6</sup>&nbsp;Lecz wszyscy <i>synowie</i> Beliala będą jak ciernie wyrzucone, których się ręką nie bierze.</p>
<p class="BibleIndent" id="BG-23_7"><sup>23.7</sup>&nbsp;Ten zaś, kto chce ich dotknąć, musi uzbroić się w&nbsp;żelazo i&nbsp;drzewce włóczni. Zostaną doszczętnie spaleni ogniem na miejscu.</p>
<p class="BibleIndent" id="BG-23_8"><sup>23.8</sup>&nbsp;Oto są imiona dzielnych wojowników, których miał Dawid: Tachmonita, który zajął główne miejsce wśród trzech <i>dowódców</i>, to właśnie Adino Esnita. To on wywijał <i>swoją</i> <i>włócznią</i> przeciw ośmiuset i&nbsp;pokonał ich za jednym razem.</p>
<p class="BibleIndent" id="BG-23_9"><sup>23.9</sup>&nbsp;Po nim był Eleazar, syn Dody, Achochita, jeden z&nbsp;trzech dzielnych wojowników, którzy byli z&nbsp;Dawidem, kiedy urągali Filistynom, którzy zebrali się do bitwy, a&nbsp;Izraelici wycofali się;</p>
<p class="BibleIndent" id="BG-23_10"><sup>23.10</sup>&nbsp;To on powstał i&nbsp;bił się z&nbsp;Filistynami, aż mu ręka omdlała i&nbsp;przywarła do miecza. Tego dnia PAN sprawił wielkie zwycięstwo. Lud zaś zawrócił tylko po to, żeby zabrać łupy.</p>
<p class="BibleIndent" id="BG-23_11"><sup>23.11</sup>&nbsp;A po nim <i>był</i> Szamma, syn Agego, Hararyta. Gdy bowiem Filistyni zebrali się w&nbsp;oddział, gdzie była działka pola pełnego soczewicy, a&nbsp;lud uciekł przed Filistynami;</p>
<p class="BibleIndent" id="BG-23_12"><sup>23.12</sup>&nbsp;Wtedy on stanął w&nbsp;środku tej działki, obronił ją i&nbsp;pobił Filistynów. A&nbsp;PAN sprawił wielkie zwycięstwo.</p>
<p class="BibleIndent" id="BG-23_13"><sup>23.13</sup>&nbsp;Ci trzej spośród trzydziestu dowódców zeszli się i&nbsp;przyszli do Dawida w&nbsp;czasie żniw do jaskini Adullam, podczas gdy oddział Filistynów rozbił obóz w&nbsp;dolinie Refaim.</p>
<p class="BibleIndent" id="BG-23_14"><sup>23.14</sup>&nbsp;A Dawid w&nbsp;tym czasie <i>przebywał</i> w&nbsp;miejscu obronnym, a&nbsp;załoga filistyńska <i>była</i> wtedy w&nbsp;Betlejem.</p>
<p class="BibleIndent" id="BG-23_15"><sup>23.15</sup>&nbsp;Wówczas Dawid poczuł pragnienie i&nbsp;powiedział: Oby ktoś dał mi się napić wody ze studni betlejemskiej, która jest przy bramie!</p>
<p class="BibleIndent" id="BG-23_16"><sup>23.16</sup>&nbsp;Wtedy ci trzej waleczni wojownicy przebili się przez obóz Filistynów i&nbsp;zaczerpnęli wody ze studni betlejemskiej, która była przy bramie. Zabrali ją i&nbsp;przynieśli do Dawida. On jednak nie chciał jej pić, lecz wylał ją dla PANA;</p>
<p class="BibleIndent" id="BG-23_17"><sup>23.17</sup>&nbsp;I powiedział: Niech PAN mnie strzeże <i>od</i> <i>tego</i>, abym miał to uczynić. Czyż to nie krew mężczyzn, którzy poszli z&nbsp;narażeniem życia? I&nbsp;nie chciał jej pić. Tego dokonali ci trzej waleczni wojownicy.</p>
<p class="BibleIndent" id="BG-23_18"><sup>23.18</sup>&nbsp;Abiszaj, brat Joaba, syn Serui, był na czele trzech. On to podniósł swoją włócznię przeciw trzystu i&nbsp;pobił ich, i&nbsp;był sławny wśród tych trzech.</p>
<p class="BibleIndent" id="BG-23_19"><sup>23.19</sup>&nbsp;Z tych trzech był najsławniejszy i&nbsp;stał się ich dowódcą. Nie dorównał jednak <i>tamtym</i> trzem.</p>
<p class="BibleIndent" id="BG-23_20"><sup>23.20</sup>&nbsp;Benajasz, syn Jehojady, syn dzielnego męża z&nbsp;Kabseel, który dokonał wielu czynów, to on zabił dwóch wojowników z&nbsp;Moabu. On też w&nbsp;śnieżnym dniu zszedł do jamy i&nbsp;zabił lwa.</p>
<p class="BibleIndent" id="BG-23_21"><sup>23.21</sup>&nbsp;Zabił również Egipcjanina, człowieka <i>godnego</i> podziwu. Egipcjanin ten <i>miał</i> w&nbsp;ręku włócznię. On zaś poszedł do niego z&nbsp;kijem, wyrwał włócznię z&nbsp;ręki Egipcjanina i&nbsp;zabił go jego własną włócznią.</p>
<p class="BibleIndent" id="BG-23_22"><sup>23.22</sup>&nbsp;Tego dokonał Benajasz, syn Jehojady, <i>był</i> najsławniejszy wśród tych trzech dzielnych wojowników.</p>
<p class="BibleIndent" id="BG-23_23"><sup>23.23</sup>&nbsp;Był sławniejszy niż trzydziestu, nie dorównał jednak owym trzem. I&nbsp;Dawid postawił go nad swoją strażą przyboczną.</p>
<p class="BibleIndent" id="BG-23_24"><sup>23.24</sup>&nbsp;Asahel, brat Joaba, <i>był</i> wśród trzydziestu. <i>A</i> <i>są</i> <i>nimi</i>: Elchanan, syn Dodo z&nbsp;Betlejem;</p>
<p class="BibleIndent" id="BG-23_25"><sup>23.25</sup>&nbsp;Szamma Charodczyk, Elika Charodczyk;</p>
<p class="BibleIndent" id="BG-23_26"><sup>23.26</sup>&nbsp;Cheles Peletyta, Ira, syn Ikkesza, Tekoitczyk;</p>
<p class="BibleIndent" id="BG-23_27"><sup>23.27</sup>&nbsp;Abiezer Anatotczyk, Mebunaj Chuszatyta;</p>
<p class="BibleIndent" id="BG-23_28"><sup>23.28</sup>&nbsp;Salmon Achochita, Maharaj Netofatyta;</p>
<p class="BibleIndent" id="BG-23_29"><sup>23.29</sup>&nbsp;Cheleb, syn Baany, Netofatyta, Itaj, syn Ribaja, z&nbsp;Gibea synów Beniamina;</p>
<p class="BibleIndent" id="BG-23_30"><sup>23.30</sup>&nbsp;Benajasz Piratończyk, Hiddaj z&nbsp;potoków Gaasz;</p>
<p class="BibleIndent" id="BG-23_31"><sup>23.31</sup>&nbsp;Abi-Albon Arbatczyk, Azmawet Barchumitczyk;</p>
<p class="BibleIndent" id="BG-23_32"><sup>23.32</sup>&nbsp;Eliachba Szaalbończyk, Jonatan, z&nbsp;synów Jaszena;</p>
<p class="BibleIndent" id="BG-23_33"><sup>23.33</sup>&nbsp;Szamma Hararyta, Achiam, syn Szarara, Hararyta;</p>
<p class="BibleIndent" id="BG-23_34"><sup>23.34</sup>&nbsp;Elifelet, syn Achasbaja, syna Maachatyty, Eliam, syn Achitofela Gilonity;</p>
<p class="BibleIndent" id="BG-23_35"><sup>23.35</sup>&nbsp;Chesraj Karmelita, Paaraj Arbitczyk;</p>
<p class="BibleIndent" id="BG-23_36"><sup>23.36</sup>&nbsp;Jigal, syn Natana z&nbsp;Soby, Bani Gadytczyk;</p>
<p class="BibleIndent" id="BG-23_37"><sup>23.37</sup>&nbsp;Selek Ammonita, Nacharaj Beerotczyk, giermek Joaba, syna Serui;</p>
<p class="BibleIndent" id="BG-23_38"><sup>23.38</sup>&nbsp;Ira Jitryta, Gareb Jitryta;</p>
<p class="BibleIndent" id="BG-23_39"><sup>23.39</sup>&nbsp;Uriasz Chetyta. Razem wszystkich trzydziestu siedmiu.</p>
<h3 class="sigil_not_in_toc"><a href="../Text/PL-10.xhtml">II Księga Samuela 24</a></h3>
<p class="BibleIndent" id="BG-24_1"><sup>24.1</sup>&nbsp;Wtedy znowu zapłonął gniew PANA przeciw Izraelowi, gdy <i>szatan</i> pobudził Dawida przeciwko nim, mówiąc: Idź, policz Izraela i&nbsp;Judę.</p>
<p class="BibleIndent" id="BG-24_2"><sup>24.2</sup>&nbsp;Król powiedział do Joaba, dowódcy wojska, który był z&nbsp;nim: Przebiegnij teraz wszystkie pokolenia Izraela od Dan aż do Beer-Szeby i&nbsp;policzcie lud, abym poznał jego liczbę.</p>
<p class="BibleIndent" id="BG-24_3"><sup>24.3</sup>&nbsp;Lecz Joab odpowiedział królowi: Niech PAN, twój Bóg, doda do ludu sto razy tyle, ile ich jest, i&nbsp;niech oczy mojego pana, króla, to zobaczą. Lecz czemu mój pan, król, żąda tego?</p>
<p class="BibleIndent" id="BG-24_4"><sup>24.4</sup>&nbsp;Słowo króla jednak przemogło Joaba i&nbsp;dowódców wojska. Joab i&nbsp;dowódcy wojska wyszli więc od króla, aby policzyć lud Izraela.</p>
<p class="BibleIndent" id="BG-24_5"><sup>24.5</sup>&nbsp;Przeprawili się przez Jordan i&nbsp;rozbili obóz przy Aroerze, po prawej stronie miasta, które <i>leży</i> w&nbsp;środku rzeki Gad i&nbsp;przy Jazer.</p>
<p class="BibleIndent" id="BG-24_6"><sup>24.6</sup>&nbsp;Następnie przybyli do Gileadu i&nbsp;do ziemi Dolnej Hadsy, a&nbsp;stamtąd przybyli do Dan-Jaan, potem skręcili do Sydonu.</p>
<p class="BibleIndent" id="BG-24_7"><sup>24.7</sup>&nbsp;Później przyszli do twierdzy Tyru i&nbsp;do wszystkich miast Chiwwitów i&nbsp;Kananejczyków, skąd udali się na południe Judy aż do Beer-Szeby.</p>
<p class="BibleIndent" id="BG-24_8"><sup>24.8</sup>&nbsp;A gdy obeszli całą ziemię, przybyli do Jerozolimy po upływie dziewięciu miesięcy i&nbsp;dwudziestu dni.</p>
<p class="BibleIndent" id="BG-24_9"><sup>24.9</sup>&nbsp;I Joab podał królowi liczbę spisanej ludności. A&nbsp;w&nbsp;Izraelu było osiemset tysięcy dzielnych wojowników dobywających miecz, mężczyzn Judy było zaś pięćset tysięcy.</p>
<p class="BibleIndent" id="BG-24_10"><sup>24.10</sup>&nbsp;A serce Dawida zadrżało po tym, jak obliczył lud. I&nbsp;Dawid powiedział do PANA: Bardzo zgrzeszyłem, że <i>to</i> uczyniłem. Lecz teraz, PANIE, proszę, zgładź nieprawość swego sługi, gdyż bardzo głupio postąpiłem.</p>
<p class="BibleIndent" id="BG-24_11"><sup>24.11</sup>&nbsp;A gdy Dawid wstał rano, oto słowo PANA doszło do proroka Gada, widzącego Dawida:</p>
<p class="BibleIndent" id="BG-24_12"><sup>24.12</sup>&nbsp;Idź i&nbsp;powiedz Dawidowi: Tak mówi PAN: Trzy rzeczy daję ci do wyboru, wybierz jedną z&nbsp;nich, abym ci ją uczynił.</p>
<p class="BibleIndent" id="BG-24_13"><sup>24.13</sup>&nbsp;Przyszedł więc Gad do Dawida, oznajmił mu i&nbsp;powiedział: Czy ma nastać siedem lat głodu w&nbsp;twojej ziemi, czy chcesz uciekać przez trzy miesiące przed swoimi wrogami, którzy będą cię ścigać, czy też w&nbsp;twojej ziemi ma być przez trzy dni zaraza? Zastanów się teraz i&nbsp;rozważ, co mam odpowiedzieć temu, który mnie posłał.</p>
<p class="BibleIndent" id="BG-24_14"><sup>24.14</sup>&nbsp;Dawid odpowiedział Gadowi: Jestem w&nbsp;udręce. Wpadnijmy <i>raczej</i> w&nbsp;rękę PANA, gdyż wielkie jest jego miłosierdzie. Niech nie wpadnę w&nbsp;rękę człowieka.</p>
<p class="BibleIndent" id="BG-24_15"><sup>24.15</sup>&nbsp;PAN zesłał więc na Izraela zarazę od rana do ustalonego czasu. Umarło z&nbsp;ludu od Dan do Beer-Szeby siedemdziesiąt tysięcy mężczyzn.</p>
<p class="BibleIndent" id="BG-24_16"><sup>24.16</sup>&nbsp;A gdy Anioł wyciągnął rękę nad Jerozolimą, aby ją zniszczyć, wtedy PAN użalił się nad tym nieszczęściem i&nbsp;powiedział do Anioła, który niszczył lud: Dosyć, powstrzymaj rękę. A&nbsp;Anioł PANA był przy klepisku Arawny Jebusyty.</p>
<p class="BibleIndent" id="BG-24_17"><sup>24.17</sup>&nbsp;I gdy Dawid ujrzał Anioła karzącego lud, powiedział do PANA: Oto ja zgrzeszyłem, ja źle postąpiłem. Lecz te owce cóż uczyniły? Proszę, niech twoja ręka obróci się na mnie i&nbsp;na dom mojego ojca.</p>
<p class="BibleIndent" id="BG-24_18"><sup>24.18</sup>&nbsp;Tego dnia przyszedł Gad do Dawida i&nbsp;powiedział mu: Idź, zbuduj PANU ołtarz na klepisku Arawny Jebusyty.</p>
<p class="BibleIndent" id="BG-24_19"><sup>24.19</sup>&nbsp;Dawid poszedł więc zgodnie ze słowem Gada, jak to PAN rozkazał.</p>
<p class="BibleIndent" id="BG-24_20"><sup>24.20</sup>&nbsp;Kiedy Arawna spojrzał, zobaczył króla i&nbsp;jego sługi zbliżających się do niego. I&nbsp;Arawna wyszedł, i&nbsp;pokłonił się królowi twarzą do ziemi.</p>
<p class="BibleIndent" id="BG-24_21"><sup>24.21</sup>&nbsp;Wtedy Arawna zapytał: Dlaczego mój pan, król, przyszedł do swego sługi? Dawid odpowiedział: Aby kupić od ciebie to klepisko i&nbsp;<i>na</i> <i>nim</i> zbudować PANU ołtarz, żeby plaga została powstrzymana wśród ludu.</p>
<p class="BibleIndent" id="BG-24_22"><sup>24.22</sup>&nbsp;Arawna powiedział do Dawida: Niech mój pan, król, weźmie i&nbsp;złoży to, co uzna za słuszne. Oto woły na całopalenie, a&nbsp;sprzęty młocarskie i&nbsp;jarzma wołów na drwa.</p>
<p class="BibleIndent" id="BG-24_23"><sup>24.23</sup>&nbsp;<i>To</i> wszystko <i>jako</i> król dawał Arawna królowi. I&nbsp;Arawna powiedział do króla: Niech PAN, twój Bóg, ma w&nbsp;tobie upodobanie.</p>
<p class="BibleIndent" id="BG-24_24"><sup>24.24</sup>&nbsp;Lecz król powiedział do Arawny: Nie, ale koniecznie kupię <i>to</i> od ciebie za pieniądze. Nie będę składać PANU, swojemu Bogu, całopaleń, które nic nie kosztują. Kupił więc Dawid to klepisko i&nbsp;woły za pięćdziesiąt syklów srebra.</p>
<p class="BibleIndent" id="BG-24_25"><sup>24.25</sup>&nbsp;I Dawid zbudował tam PANU ołtarz, i&nbsp;złożył całopalenia i&nbsp;ofiary pojednawcze. I&nbsp;PAN dał się ubłagać co do ziemi i&nbsp;plaga w&nbsp;Izraelu została powstrzymana.</p>
</div>
</body>
</html>