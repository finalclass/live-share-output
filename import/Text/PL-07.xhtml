<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
<title>Księga Sędziów</title>
<link href="../Styles/style.css" type="text/css" rel="stylesheet"/>
</head>
<body>
<h2><a href="../Text/TOC.xhtml">Księga Sędziów</a></h2>

    <p class="chapters"><strong>ROZDZIAŁY</strong>:<br/>
    <span class="margin"><a href="../Text/PL-07.xhtml#BG-1_1">[&nbsp;01&nbsp;]</a></span> <span class="margin"><a href="../Text/PL-07.xhtml#BG-2_1">[&nbsp;02&nbsp;]</a></span> <span class="margin"><a href="../Text/PL-07.xhtml#BG-3_1">[&nbsp;03&nbsp;]</a></span> <span class="margin"><a href="../Text/PL-07.xhtml#BG-4_1">[&nbsp;04&nbsp;]</a></span> <span class="margin"><a href="../Text/PL-07.xhtml#BG-5_1">[&nbsp;05&nbsp;]</a></span> <span class="margin"><a href="../Text/PL-07.xhtml#BG-6_1">[&nbsp;06&nbsp;]</a></span> <span class="margin"><a href="../Text/PL-07.xhtml#BG-7_1">[&nbsp;07&nbsp;]</a></span> <span class="margin"><a href="../Text/PL-07.xhtml#BG-8_1">[&nbsp;08&nbsp;]</a></span> <span class="margin"><a href="../Text/PL-07.xhtml#BG-9_1">[&nbsp;09&nbsp;]</a></span> <span class="margin"><a href="../Text/PL-07.xhtml#BG-10_1">[&nbsp;10&nbsp;]</a></span> <span class="margin"><a href="../Text/PL-07.xhtml#BG-11_1">[&nbsp;11&nbsp;]</a></span> <span class="margin"><a href="../Text/PL-07.xhtml#BG-12_1">[&nbsp;12&nbsp;]</a></span> <span class="margin"><a href="../Text/PL-07.xhtml#BG-13_1">[&nbsp;13&nbsp;]</a></span> <span class="margin"><a href="../Text/PL-07.xhtml#BG-14_1">[&nbsp;14&nbsp;]</a></span> <span class="margin"><a href="../Text/PL-07.xhtml#BG-15_1">[&nbsp;15&nbsp;]</a></span> <span class="margin"><a href="../Text/PL-07.xhtml#BG-16_1">[&nbsp;16&nbsp;]</a></span> <span class="margin"><a href="../Text/PL-07.xhtml#BG-17_1">[&nbsp;17&nbsp;]</a></span> <span class="margin"><a href="../Text/PL-07.xhtml#BG-18_1">[&nbsp;18&nbsp;]</a></span> <span class="margin"><a href="../Text/PL-07.xhtml#BG-19_1">[&nbsp;19&nbsp;]</a></span> <span class="margin"><a href="../Text/PL-07.xhtml#BG-20_1">[&nbsp;20&nbsp;]</a></span> <span class="margin"><a href="../Text/PL-07.xhtml#BG-21_1">[&nbsp;21&nbsp;]</a></span></p>

<h3 class="sigil_not_in_toc"><a href="../Text/PL-07.xhtml">Księga Sędziów 1</a></h3>
<p class="BibleIndent" id="BG-1_1"><sup>1.1</sup>&nbsp;Po śmierci Jozuego synowie Izraela pytali PANA: Któż z&nbsp;nas wyruszy pierwszy przeciwko Kananejczykom, aby walczyć z&nbsp;nimi?</p>
<p class="BibleIndent" id="BG-1_2"><sup>1.2</sup>&nbsp;I PAN powiedział: Wyruszy Juda. Oto dałem ziemię w&nbsp;jego ręce.</p>
<p class="BibleIndent" id="BG-1_3"><sup>1.3</sup>&nbsp;Juda powiedział do swego brata Symeona: Chodź ze mną do mego losu, a&nbsp;będziemy walczyć z&nbsp;Kananejczykami. Potem ja pójdę z&nbsp;tobą do twego losu. I&nbsp;Symeon poszedł z&nbsp;nim.</p>
<p class="BibleIndent" id="BG-1_4"><sup>1.4</sup>&nbsp;Wyruszył więc Juda, a&nbsp;PAN wydał Kananejczyków i&nbsp;Peryzzytów w&nbsp;ich ręce i&nbsp;zabili w&nbsp;Bezek dziesięć tysięcy mężczyzn.</p>
<p class="BibleIndent" id="BG-1_5"><sup>1.5</sup>&nbsp;W Bezek znaleźli Adoni-Bezeka i&nbsp;walczyli z&nbsp;nim, i&nbsp;zabili Kananejczyków i&nbsp;Peryzzytów.</p>
<p class="BibleIndent" id="BG-1_6"><sup>1.6</sup>&nbsp;I Adoni-Bezek uciekł, oni zaś ścigali go; a&nbsp;gdy go pojmali, ucięli mu kciuki u&nbsp;rąk i&nbsp;<i>paluchy</i> u&nbsp;nóg.</p>
<p class="BibleIndent" id="BG-1_7"><sup>1.7</sup>&nbsp;Wtedy Adoni-Bezek powiedział: Siedemdziesięciu królów z&nbsp;obciętymi kciukami u&nbsp;rąk i&nbsp;<i>paluchami</i> u&nbsp;nóg zbierało <i>okruchy</i> pod moim stołem. Jak ja uczyniłem, tak mi Bóg odpłacił. I&nbsp;przyprowadzili go do Jerozolimy, i&nbsp;tam umarł.</p>
<p class="BibleIndent" id="BG-1_8"><sup>1.8</sup>&nbsp;Przedtem bowiem synowie Judy walczyli przeciwko Jerozolimie, zdobyli ją i&nbsp;pobili ostrzem miecza, a&nbsp;miasto spalili ogniem.</p>
<p class="BibleIndent" id="BG-1_9"><sup>1.9</sup>&nbsp;Potem synowie Judy wyruszyli, aby walczyć z&nbsp;Kananejczykami mieszkającymi w&nbsp;górach, na południu i&nbsp;na nizinie.</p>
<p class="BibleIndent" id="BG-1_10"><sup>1.10</sup>&nbsp;Następnie Juda wyruszył przeciwko Kananejczykom, którzy mieszkali w&nbsp;Hebronie (a Hebron przedtem nazywał się Kiriat-Arba), i&nbsp;pobił Szeszaja, Achimana i&nbsp;Talmaja.</p>
<p class="BibleIndent" id="BG-1_11"><sup>1.11</sup>&nbsp;Stamtąd wyruszył przeciwko mieszkańcom Debiru, a&nbsp;Debir przedtem nazywał się Kiriat-Sefer.</p>
<p class="BibleIndent" id="BG-1_12"><sup>1.12</sup>&nbsp;I Kaleb powiedział: Temu, kto pobije Kiriat-Sefer i&nbsp;zdobędzie je, dam swoją córkę Aksę za żonę.</p>
<p class="BibleIndent" id="BG-1_13"><sup>1.13</sup>&nbsp;Zdobył je Otniel, syn Kenaza, młodszego brata Kaleba. I&nbsp;dał mu swoją córkę Aksę za żonę.</p>
<p class="BibleIndent" id="BG-1_14"><sup>1.14</sup>&nbsp;A gdy ona przyszła do niego, namawiała go, aby prosił jej ojca o&nbsp;pole; i&nbsp;zsiadła z&nbsp;osła, a&nbsp;Kaleb zapytał ją: Czego sobie życzysz?</p>
<p class="BibleIndent" id="BG-1_15"><sup>1.15</sup>&nbsp;A ona odpowiedziała: Daj mi błogosławieństwo. Skoro dałeś mi ziemię południową, daj mi też źródła wód. I&nbsp;Kaleb dał jej źródła górne i&nbsp;źródła dolne.</p>
<p class="BibleIndent" id="BG-1_16"><sup>1.16</sup>&nbsp;Synowie Kenity, teścia Mojżesza, wyruszyli z&nbsp;miasta palm razem z&nbsp;synami Judy na pustynię Judy leżącą na południu od Arad. Gdy tam przybyli, zamieszkali z&nbsp;ludem.</p>
<p class="BibleIndent" id="BG-1_17"><sup>1.17</sup>&nbsp;Potem Juda wyruszył ze swym bratem Symeonem i&nbsp;zabili Kananejczyków mieszkających w&nbsp;Sefat, i&nbsp;zburzyli je, i&nbsp;nazwali to miasto Chorma.</p>
<p class="BibleIndent" id="BG-1_18"><sup>1.18</sup>&nbsp;Juda zdobył też Gazę wraz z&nbsp;jej granicami, Aszkelon wraz z&nbsp;jego granicami i&nbsp;Ekron wraz z&nbsp;jego granicami.</p>
<p class="BibleIndent" id="BG-1_19"><sup>1.19</sup>&nbsp;I PAN był z&nbsp;Judą, który posiadł górę, lecz nie mógł wypędzić mieszkańców doliny, bo ci mieli żelazne rydwany.</p>
<p class="BibleIndent" id="BG-1_20"><sup>1.20</sup>&nbsp;Kalebowi zaś dano Hebron, jak powiedział Mojżesz. Stamtąd wygnał <i>on</i> trzech synów Anaka.</p>
<p class="BibleIndent" id="BG-1_21"><sup>1.21</sup>&nbsp;Ale synowie Beniamina nie wygnali Jebusytów mieszkających w&nbsp;Jerozolimie; dlatego Jebusyci mieszkają z&nbsp;synami Beniamina w&nbsp;Jerozolimie aż do dziś.</p>
<p class="BibleIndent" id="BG-1_22"><sup>1.22</sup>&nbsp;Wyruszył też dom Józefa przeciwko Betel, a&nbsp;PAN był z&nbsp;nim.</p>
<p class="BibleIndent" id="BG-1_23"><sup>1.23</sup>&nbsp;I dom Józefa wyszpiegował Betel –&nbsp;a miasto <i>to</i> przedtem nazywało się Luz.</p>
<p class="BibleIndent" id="BG-1_24"><sup>1.24</sup>&nbsp;A gdy szpiedzy zobaczyli człowieka wychodzącego z&nbsp;miasta, powiedzieli do niego: Prosimy, pokaż nam wejście do miasta, a&nbsp;okażemy ci miłosierdzie.</p>
<p class="BibleIndent" id="BG-1_25"><sup>1.25</sup>&nbsp;I pokazał im wejście do miasta, a&nbsp;oni pobili miasto ostrzem miecza, lecz tego człowieka wraz z&nbsp;całą jego rodziną puścili wolno.</p>
<p class="BibleIndent" id="BG-1_26"><sup>1.26</sup>&nbsp;I tak człowiek ten udał się do ziemi Chetytów, zbudował miasto i&nbsp;nadał mu nazwę Luz. To jest jego nazwa aż do dziś.</p>
<p class="BibleIndent" id="BG-1_27"><sup>1.27</sup>&nbsp;Manasses nie wypędził też <i>mieszkańców</i> Bet-Szean i&nbsp;jego miasteczek ani <i>mieszkańców</i> Tanaku i&nbsp;jego miasteczek, ani mieszkańców Dor i&nbsp;jego miasteczek, ani mieszkańców Jibleam i&nbsp;jego miasteczek, ani mieszkańców Megiddo i&nbsp;jego miasteczek. Kananejczycy nadal mieszkali więc w&nbsp;tej ziemi.</p>
<p class="BibleIndent" id="BG-1_28"><sup>1.28</sup>&nbsp;A gdy Izrael się wzmocnił, kazał Kananejczykom płacić daninę i&nbsp;nie wygnał ich.</p>
<p class="BibleIndent" id="BG-1_29"><sup>1.29</sup>&nbsp;Także i&nbsp;Efraim nie wypędził Kananejczyków mieszkających w&nbsp;Gezer, dlatego Kananejczycy mieszkali wśród nich w&nbsp;Gezer.</p>
<p class="BibleIndent" id="BG-1_30"><sup>1.30</sup>&nbsp;Zebulon <i>również</i> nie wypędził mieszkańców Kitron ani mieszkańców Nahalol, dlatego Kananejczycy mieszkali wśród nich i&nbsp;płacili <i>im</i> daninę.</p>
<p class="BibleIndent" id="BG-1_31"><sup>1.31</sup>&nbsp;Aszer także nie wypędził mieszkańców Akko ani mieszkańców Sydonu, Achlab, Akzibu, Chelba, Afik i&nbsp;Rechob.</p>
<p class="BibleIndent" id="BG-1_32"><sup>1.32</sup>&nbsp;I Aszer mieszkał pośród Kananejczyków mieszkających w&nbsp;tej ziemi, gdyż ich nie wypędził.</p>
<p class="BibleIndent" id="BG-1_33"><sup>1.33</sup>&nbsp;Neftali <i>też</i> nie wypędził mieszkańców Bet-Szemesz ani mieszkańców Bet-Anat i&nbsp;mieszkał wśród Kananejczyków mieszkających w&nbsp;tej ziemi. Jednakże mieszkańcy Bet-Szemesz i&nbsp;Bet-Anat płacili <i>mu</i> daninę.</p>
<p class="BibleIndent" id="BG-1_34"><sup>1.34</sup>&nbsp;Amoryci zaś wyparli synów Dana w&nbsp;góry, tak że nie pozwalali im schodzić do doliny.</p>
<p class="BibleIndent" id="BG-1_35"><sup>1.35</sup>&nbsp;Amoryci utrzymali się i&nbsp;mieszkali na górze Cheres, w&nbsp;Ajjalonie i&nbsp;w&nbsp;Szaalbin, lecz wzmocniła się ręka domu Józefa i&nbsp;zaczęli mu płacić daninę.</p>
<p class="BibleIndent" id="BG-1_36"><sup>1.36</sup>&nbsp;A granica Amorytów <i>biegła</i> od wzniesienia do Akrabbim, od skały i&nbsp;wyżej.</p>
<h3 class="sigil_not_in_toc"><a href="../Text/PL-07.xhtml">Księga Sędziów 2</a></h3>
<p class="BibleIndent" id="BG-2_1"><sup>2.1</sup>&nbsp;I wstąpił Anioł PANA z&nbsp;Gilgal do Bokim, i&nbsp;powiedział: Wyprowadziłem was z&nbsp;Egiptu i&nbsp;przyprowadziłem was do ziemi, którą przysiągłem waszym ojcom, i&nbsp;powiedziałem: Nigdy nie naruszę swego przymierza z&nbsp;wami;</p>
<p class="BibleIndent" id="BG-2_2"><sup>2.2</sup>&nbsp;Wy jednak nie zawierajcie przymierza z&nbsp;mieszkańcami tej ziemi, a&nbsp;ich ołtarze zburzcie. Lecz nie słuchaliście mojego głosu. Dlaczego tak postąpiliście?</p>
<p class="BibleIndent" id="BG-2_3"><sup>2.3</sup>&nbsp;Dlatego też powiedziałem: Nie wypędzę ich przed wami, lecz będą wam <i>jak</i> <i>ciernie</i> na boki, a&nbsp;ich bogowie będą dla was sidłem.</p>
<p class="BibleIndent" id="BG-2_4"><sup>2.4</sup>&nbsp;Gdy Anioł PANA wypowiedział te słowa do wszystkich synów Izraela, lud podniósł głos i&nbsp;zapłakał.</p>
<p class="BibleIndent" id="BG-2_5"><sup>2.5</sup>&nbsp;Nadali temu miejscu nazwę Bokim i&nbsp;tam złożyli PANU ofiarę.</p>
<p class="BibleIndent" id="BG-2_6"><sup>2.6</sup>&nbsp;Gdy Jozue rozesłał lud, synowie Izraela rozeszli się, każdy do swego dziedzictwa, aby posiąść ziemię.</p>
<p class="BibleIndent" id="BG-2_7"><sup>2.7</sup>&nbsp;Lud służył PANU przez wszystkie dni Jozuego i&nbsp;przez wszystkie dni starszych, którzy przeżyli Jozuego i&nbsp;widzieli wszystkie wielkie dzieła PANA, jakie uczynił dla Izraela.</p>
<p class="BibleIndent" id="BG-2_8"><sup>2.8</sup>&nbsp;A Jozue, syn Nuna, sługa PANA, umarł w&nbsp;wieku stu dziesięciu lat;</p>
<p class="BibleIndent" id="BG-2_9"><sup>2.9</sup>&nbsp;I pogrzebali go na obszarze jego dziedzictwa w&nbsp;Timnat-Cheres, na górze Efraim, na północ od góry Gaasz.</p>
<p class="BibleIndent" id="BG-2_10"><sup>2.10</sup>&nbsp;Także całe to pokolenie zostało przyłączone do swoich ojców. I&nbsp;powstało po nim inne pokolenie, które nie znało PANA ani też dzieł, których dokonał dla Izraela;</p>
<p class="BibleIndent" id="BG-2_11"><sup>2.11</sup>&nbsp;I synowie Izraela czynili to, co złe w&nbsp;oczach PANA, i&nbsp;służyli Baalom;</p>
<p class="BibleIndent" id="BG-2_12"><sup>2.12</sup>&nbsp;I opuścili PANA, Boga swoich ojców, który wyprowadził ich z&nbsp;ziemi Egiptu, i&nbsp;poszli za cudzymi bogami, za bogami okolicznych narodów, i&nbsp;oddawali im pokłon, i&nbsp;tak pobudzili PANA do gniewu.</p>
<p class="BibleIndent" id="BG-2_13"><sup>2.13</sup>&nbsp;Opuścili PANA, a&nbsp;służyli Baalowi i&nbsp;Asztartom.</p>
<p class="BibleIndent" id="BG-2_14"><sup>2.14</sup>&nbsp;Wtedy zapłonął gniew PANA przeciw Izraelowi, wydał ich w&nbsp;ręce grabieżców, którzy ich grabili, i&nbsp;sprzedał ich w&nbsp;ręce ich okolicznych wrogów, tak że nie mogli się dalej ostać przed swymi wrogami.</p>
<p class="BibleIndent" id="BG-2_15"><sup>2.15</sup>&nbsp;A gdziekolwiek wyruszyli, ręka PANA była przeciwko nim ku nieszczęściu, jak PAN powiedział i&nbsp;jak PAN im przysiągł; i&nbsp;byli bardzo uciskani.</p>
<p class="BibleIndent" id="BG-2_16"><sup>2.16</sup>&nbsp;Potem PAN wzbudził sędziów, którzy ich wyzwalali z&nbsp;rąk grabieżców;</p>
<p class="BibleIndent" id="BG-2_17"><sup>2.17</sup>&nbsp;Lecz także swoich sędziów nie słuchali, ale uprawiali nierząd z&nbsp;obcymi bogami i&nbsp;oddawali im pokłon. Szybko zboczyli z&nbsp;drogi, którą kroczyli ich ojcowie, słuchający przykazań PANA; ci tak nie postępowali.</p>
<p class="BibleIndent" id="BG-2_18"><sup>2.18</sup>&nbsp;A gdy PAN wzbudzał im sędziów, to PAN był z&nbsp;każdym sędzią i&nbsp;wybawiał ich z&nbsp;rąk ich wrogów przez wszystkie dni sędziego. PAN bowiem litował się nad ich jękiem z&nbsp;powodu tych, którzy ich uciskali i&nbsp;trapili.</p>
<p class="BibleIndent" id="BG-2_19"><sup>2.19</sup>&nbsp;Jednak po śmierci sędziego odwracali się i&nbsp;psuli się bardziej niż ich ojcowie, chodząc za cudzymi bogami i&nbsp;służąc im oraz oddając im pokłon; nie odstępowali od swoich czynów ani od swej upartej drogi.</p>
<p class="BibleIndent" id="BG-2_20"><sup>2.20</sup>&nbsp;Zapłonął więc gniew PANA przeciw Izraelowi i&nbsp;powiedział: Ponieważ ten naród złamał moje przymierze, które zawarłem z&nbsp;jego ojcami, i&nbsp;nie usłuchał mojego głosu;</p>
<p class="BibleIndent" id="BG-2_21"><sup>2.21</sup>&nbsp;Ja też odtąd nie wypędzę przed nim żadnego z&nbsp;narodów, które pozostawił Jozue, kiedy umarł;</p>
<p class="BibleIndent" id="BG-2_22"><sup>2.22</sup>&nbsp;Aby przez nie doświadczyć Izraela, czy będą strzec drogi PANA, aby po niej kroczyć, jak strzegli <i>jej</i> ich ojcowie, czy też nie.</p>
<p class="BibleIndent" id="BG-2_23"><sup>2.23</sup>&nbsp;PAN więc pozostawił te narody, nie wypędzając ich szybko, ani ich nie wydał w&nbsp;ręce Jozuego.</p>
<h3 class="sigil_not_in_toc"><a href="../Text/PL-07.xhtml">Księga Sędziów 3</a></h3>
<p class="BibleIndent" id="BG-3_1"><sup>3.1</sup>&nbsp;A oto narody, które PAN pozostawił, aby przez nie doświadczyć Izraela, czyli tych wszystkich, którzy nie zaznali żadnych wojen o&nbsp;Kanaan;</p>
<p class="BibleIndent" id="BG-3_2"><sup>3.2</sup>&nbsp;Aby pokolenia synów Izraela <i>ich</i> doświadczyły, aby nauczyły się sztuki wojennej, te, które jej przedtem nie zaznały:</p>
<p class="BibleIndent" id="BG-3_3"><sup>3.3</sup>&nbsp;Pięciu książąt filistyńskich oraz wszyscy Kananejczycy, Sydończycy i&nbsp;Chiwwici mieszkający na górze Libanu, od góry Baal-Hermon aż do wejścia do Chamat.</p>
<p class="BibleIndent" id="BG-3_4"><sup>3.4</sup>&nbsp;Oni pozostali, aby przez nich doświadczyć Izraela; by poznać, czy będą posłuszni przykazaniom PANA, które dał ich ojcom przez Mojżesza.</p>
<p class="BibleIndent" id="BG-3_5"><sup>3.5</sup>&nbsp;Tak więc synowie Izraela mieszkali pośród Kananejczyków, Chetytów, Amorytów, Peryzzytów, Chiwwitów i&nbsp;Jebusytów.</p>
<p class="BibleIndent" id="BG-3_6"><sup>3.6</sup>&nbsp;I brali sobie ich córki za żony, a&nbsp;swe córki dawali ich synom i&nbsp;służyli ich bogom.</p>
<p class="BibleIndent" id="BG-3_7"><sup>3.7</sup>&nbsp;I synowie Izraela czynili to, co złe w&nbsp;oczach PANA: zapomnieli o&nbsp;PANU, swym Bogu, i&nbsp;służyli Baalom i&nbsp;gajom.</p>
<p class="BibleIndent" id="BG-3_8"><sup>3.8</sup>&nbsp;Wtedy zapłonął gniew PANA przeciw Izraelowi i&nbsp;wydał ich w&nbsp;ręce Kuszan-Riszataima, króla Mezopotamii. I&nbsp;synowie Izraela służyli Kuszan-Risztaimowi przez osiem lat.</p>
<p class="BibleIndent" id="BG-3_9"><sup>3.9</sup>&nbsp;A gdy synowie Izraela wołali do PANA, PAN wzbudził synom Izraela wybawcę, który ich wybawił –&nbsp;Otniela, syna Keneza, młodszego brata Kaleba.</p>
<p class="BibleIndent" id="BG-3_10"><sup>3.10</sup>&nbsp;Zstąpił na niego Duch PANA i&nbsp;sądził Izraela; a&nbsp;<i>gdy</i> wyruszył na wojnę, PAN wydał w&nbsp;jego ręce Kuszan-Riszataima, króla Mezopotamii, i&nbsp;jego ręka wzmocniła się nad Kuszan-Riszataimem.</p>
<p class="BibleIndent" id="BG-3_11"><sup>3.11</sup>&nbsp;I ziemia zaznała pokoju przez czterdzieści lat, aż umarł Otniel, syn Keneza.</p>
<p class="BibleIndent" id="BG-3_12"><sup>3.12</sup>&nbsp;Potem synowie Izraela znowu czynili to, co złe w&nbsp;oczach PANA. I&nbsp;PAN wzmocnił przeciw Izraelowi Eglona, króla Moabu, bo czynili to, co złe w&nbsp;oczach PANA.</p>
<p class="BibleIndent" id="BG-3_13"><sup>3.13</sup>&nbsp;Ten zgromadził przy sobie synów Ammona i&nbsp;Amaleka, wyruszył i&nbsp;pobił Izraela, i&nbsp;zajął miasto palm.</p>
<p class="BibleIndent" id="BG-3_14"><sup>3.14</sup>&nbsp;Tak więc synowie Izraela służyli Eglonowi, królowi Moabu, przez osiemnaście lat.</p>
<p class="BibleIndent" id="BG-3_15"><sup>3.15</sup>&nbsp;A gdy synowie Izraela wołali do PANA, PAN wzbudził im wybawcę –&nbsp;Ehuda, syna Gery, Beniaminitę, człowieka leworęcznego. I&nbsp;synowie Izraela posłali przez niego dar Eglonowi, królowi Moabu.</p>
<p class="BibleIndent" id="BG-3_16"><sup>3.16</sup>&nbsp;I Ehud sporządził sobie miecz o&nbsp;dwóch ostrzach, długości jednego łokcia, i&nbsp;przypasał go sobie pod szatą do prawego biodra.</p>
<p class="BibleIndent" id="BG-3_17"><sup>3.17</sup>&nbsp;I przyniósł dar Eglonowi, królowi Moabu. Eglon zaś był człowiekiem bardzo otyłym.</p>
<p class="BibleIndent" id="BG-3_18"><sup>3.18</sup>&nbsp;A gdy oddał dar, odprawił ludzi, którzy dar przynieśli;</p>
<p class="BibleIndent" id="BG-3_19"><sup>3.19</sup>&nbsp;A sam wrócił z&nbsp;kamiennych gór, które były w&nbsp;Gilgal, i&nbsp;powiedział: Mam do ciebie tajną sprawę, o&nbsp;królu. A&nbsp;ten odpowiedział: Cisza! I&nbsp;wyszli od niego wszyscy, którzy przed nim stali.</p>
<p class="BibleIndent" id="BG-3_20"><sup>3.20</sup>&nbsp;Wtedy Ehud podszedł do niego. On zaś siedział w&nbsp;letniej komnacie, którą miał tylko dla siebie. I&nbsp;Ehud powiedział: Mam dla ciebie słowo od Boga. A&nbsp;<i>ten</i> powstał z&nbsp;tronu.</p>
<p class="BibleIndent" id="BG-3_21"><sup>3.21</sup>&nbsp;Wtedy Ehud wyciągnął lewą rękę, dobył miecz ze swego prawego biodra i&nbsp;wbił go w&nbsp;jego brzuch.</p>
<p class="BibleIndent" id="BG-3_22"><sup>3.22</sup>&nbsp;A rękojeść weszła razem z&nbsp;ostrzem i&nbsp;tłuszcz zamknął się za ostrzem tak, że nie mógł wyjąć miecza z&nbsp;jego brzucha; i&nbsp;wyszły z&nbsp;niego nieczystości.</p>
<p class="BibleIndent" id="BG-3_23"><sup>3.23</sup>&nbsp;Potem Ehud wyszedł przez przedsionek, zamknął za sobą drzwi komnaty i&nbsp;zasunął rygle.</p>
<p class="BibleIndent" id="BG-3_24"><sup>3.24</sup>&nbsp;A gdy wyszedł, przyszli słudzy i&nbsp;kiedy zobaczyli, że drzwi komnaty były zamknięte, powiedzieli: Z&nbsp;pewnością król odpoczywa w&nbsp;letniej komnacie.</p>
<p class="BibleIndent" id="BG-3_25"><sup>3.25</sup>&nbsp;I czekali długo, aż poczuli się zawstydzeni. Widząc, że on nie otwiera drzwi komnaty, wzięli klucz i&nbsp;otworzyli; a&nbsp;oto ich pan leżał na ziemi martwy.</p>
<p class="BibleIndent" id="BG-3_26"><sup>3.26</sup>&nbsp;Lecz Ehud uciekł, kiedy oni zwlekali <i>z</i> <i>wejściem</i>, minął kamienne góry i&nbsp;uciekł aż do Seiru.</p>
<p class="BibleIndent" id="BG-3_27"><sup>3.27</sup>&nbsp;A gdy przyszedł, zadął w&nbsp;trąbę na górze Efraim; i&nbsp;synowie Izraela zeszli z&nbsp;nim z&nbsp;góry, a&nbsp;on na ich czele.</p>
<p class="BibleIndent" id="BG-3_28"><sup>3.28</sup>&nbsp;I powiedział do nich: Pójdźcie za mną. PAN bowiem wydał waszych wrogów, Moabitów, w&nbsp;wasze ręce. Poszli więc za nim, zajęli brody Jordanu do Moabu i&nbsp;nie pozwalali nikomu przejść.</p>
<p class="BibleIndent" id="BG-3_29"><sup>3.29</sup>&nbsp;W tym czasie zabili około dziesięciu tysięcy mężczyzn spośród Moabitów, samych krzepkich i&nbsp;walecznych, i&nbsp;nikt nie uszedł <i>z</i> <i>życiem</i>.</p>
<p class="BibleIndent" id="BG-3_30"><sup>3.30</sup>&nbsp;W tym dniu Moab został poniżony pod ręką Izraela; i&nbsp;ziemia żyła w&nbsp;pokoju przez osiemdziesiąt lat.</p>
<p class="BibleIndent" id="BG-3_31"><sup>3.31</sup>&nbsp;A po nim był Szamgar, syn Anata. Zabił on sześciuset mężczyzn spośród Filistynów ościeniem na woły. On także wybawił Izraela.</p>
<h3 class="sigil_not_in_toc"><a href="../Text/PL-07.xhtml">Księga Sędziów 4</a></h3>
<p class="BibleIndent" id="BG-4_1"><sup>4.1</sup>&nbsp;A po śmierci Ehuda synowie Izraela znowu czynili to, co złe w&nbsp;oczach PANA.</p>
<p class="BibleIndent" id="BG-4_2"><sup>4.2</sup>&nbsp;I PAN wydał ich w&nbsp;ręce Jabina, króla Kanaanu, który królował w&nbsp;Chasor. Dowódcą jego wojska był Sisera, który mieszkał w&nbsp;pogańskim Charoszet.</p>
<p class="BibleIndent" id="BG-4_3"><sup>4.3</sup>&nbsp;I synowie Izraela wołali do PANA. Miał tamten bowiem dziewięćset żelaznych rydwanów i&nbsp;mocno uciskał synów Izraela przez dwadzieścia lat.</p>
<p class="BibleIndent" id="BG-4_4"><sup>4.4</sup>&nbsp;W tym czasie sądziła Izraela prorokini Debora, żona Lappidota.</p>
<p class="BibleIndent" id="BG-4_5"><sup>4.5</sup>&nbsp;I mieszkała pod palmą Debory, między Rama a&nbsp;Betel, na górze Efraim, a&nbsp;synowie Izraela przychodzili do niej na sąd.</p>
<p class="BibleIndent" id="BG-4_6"><sup>4.6</sup>&nbsp;Posłała ona i&nbsp;wezwała Baraka, syna Abinoama, z&nbsp;Kedesz-Neftali, i&nbsp;powiedziała do niego: Czy PAN, Bóg Izraela nie rozkazał: Idź, udaj się na górę Tabor i&nbsp;weź ze sobą dziesięć tysięcy mężczyzn z&nbsp;synów Neftalego i&nbsp;z&nbsp;synów Zebulona?</p>
<p class="BibleIndent" id="BG-4_7"><sup>4.7</sup>&nbsp;I przyprowadzę do ciebie, do rzeki Kiszon, Siserę, dowódcę wojska Jabina, jego rydwany i&nbsp;jego liczne oddziały, i&nbsp;wydam go w&nbsp;twoje ręce.</p>
<p class="BibleIndent" id="BG-4_8"><sup>4.8</sup>&nbsp;Barak zaś powiedział do niej: Jeśli pójdziesz ze mną, pójdę, lecz jeśli nie pójdziesz ze mną, nie pójdę.</p>
<p class="BibleIndent" id="BG-4_9"><sup>4.9</sup>&nbsp;Ona odpowiedziała: Na pewno pójdę z&nbsp;tobą. Nie tobie jednak przypadnie chwała z&nbsp;tej wyprawy, na którą wyruszysz. PAN bowiem wyda Siserę w&nbsp;ręce kobiety. I&nbsp;Debora wstała, i&nbsp;udała się z&nbsp;Barakiem do Kedesz.</p>
<p class="BibleIndent" id="BG-4_10"><sup>4.10</sup>&nbsp;Wtedy Barak wezwał Zebulona i&nbsp;Neftalego do Kedesz i&nbsp;wyruszył, a&nbsp;za nim dziesięć tysięcy mężczyzn. Szła z&nbsp;nim także Debora.</p>
<p class="BibleIndent" id="BG-4_11"><sup>4.11</sup>&nbsp;A Cheber Kenita odłączył się od Kenitów, od synów Chobaba, teścia Mojżesza, i&nbsp;rozbił swój namiot aż do równin w&nbsp;Saananim, które jest przy Kedesz.</p>
<p class="BibleIndent" id="BG-4_12"><sup>4.12</sup>&nbsp;I doniesiono Siserze, że Barak, syn Abinoama, wyruszył na górę Tabor.</p>
<p class="BibleIndent" id="BG-4_13"><sup>4.13</sup>&nbsp;Sisera zebrał więc wszystkie swoje rydwany, <i>to</i> <i>jest</i> dziewięćset żelaznych rydwanów, oraz cały lud, który z&nbsp;nim był, od pogańskiego Charoszet aż do rzeki Kiszon.</p>
<p class="BibleIndent" id="BG-4_14"><sup>4.14</sup>&nbsp;Wtedy Debora powiedziała do Baraka: Wstań, bo to jest dzień, w&nbsp;którym PAN wyda Siserę w&nbsp;twoje ręce. Czyż PAN nie idzie przed tobą? Barak zszedł więc z&nbsp;góry Tabor, a&nbsp;dziesięć tysięcy mężczyzn <i>zeszło</i> za nim.</p>
<p class="BibleIndent" id="BG-4_15"><sup>4.15</sup>&nbsp;I PAN rozgromił Siserę, wszystkie wozy oraz całe jego wojsko ostrzem miecza przed Barakiem, tak że Sisera zeskoczył z&nbsp;rydwanu i&nbsp;uciekał pieszo.</p>
<p class="BibleIndent" id="BG-4_16"><sup>4.16</sup>&nbsp;Lecz Barak ścigał rydwany i&nbsp;wojsko aż do pogańskiego Charoszet. I&nbsp;poległo od ostrza miecza całe wojsko Sisery; nie pozostał ani jeden <i>z</i> <i>jego</i> <i>wojowników</i>.</p>
<p class="BibleIndent" id="BG-4_17"><sup>4.17</sup>&nbsp;A Sisera uciekł pieszo do namiotu Jael, żony Chebera Kenity, ponieważ panował pokój między Jabinem, królem Chasoru, a&nbsp;domem Chebera Kenity.</p>
<p class="BibleIndent" id="BG-4_18"><sup>4.18</sup>&nbsp;A Jael wyszła naprzeciw Siserze i&nbsp;powiedziała do niego: Wejdź, mój panie, wejdź do mnie, nie bój się. Wszedł więc do niej do namiotu, a&nbsp;<i>ona</i> przykryła go kocem.</p>
<p class="BibleIndent" id="BG-4_19"><sup>4.19</sup>&nbsp;Wtedy powiedział do niej: Daj mi, proszę, napić się trochę wody, bo jestem spragniony. A&nbsp;ona otworzyła bukłak z&nbsp;mlekiem, dała mu się napić i&nbsp;przykryła go.</p>
<p class="BibleIndent" id="BG-4_20"><sup>4.20</sup>&nbsp;I powiedział do niej: Stój przy wejściu do namiotu, a&nbsp;jeśli ktoś przyjdzie i&nbsp;zapyta cię: Czy jest tu ktoś? –&nbsp;odpowiesz: Nie ma.</p>
<p class="BibleIndent" id="BG-4_21"><sup>4.21</sup>&nbsp;Potem Jael, żona Chebera, wzięła kołek od namiotu, chwyciła do ręki młot, podeszła do niego po cichu i&nbsp;wbiła kołek w&nbsp;jego skroń, tak że ten utkwił w&nbsp;ziemi, bo on <i>twardo</i> spał, gdyż był zmęczony. I&nbsp;w&nbsp;ten sposób umarł.</p>
<p class="BibleIndent" id="BG-4_22"><sup>4.22</sup>&nbsp;Tymczasem Barak ścigał Siserę i&nbsp;Jael wyszła mu naprzeciw, i&nbsp;powiedziała do niego: Chodź, a&nbsp;pokażę ci człowieka, którego szukasz. I&nbsp;wstąpił do niej, a&nbsp;oto Sisera leżał martwy z&nbsp;kołkiem w&nbsp;skroni.</p>
<p class="BibleIndent" id="BG-4_23"><sup>4.23</sup>&nbsp;Tak Bóg tego dnia poniżył przed synami Izraela Jabina, króla Kanaanu.</p>
<p class="BibleIndent" id="BG-4_24"><sup>4.24</sup>&nbsp;I ręka synów Izraela coraz bardziej nacierała na Jabina, króla Kanaanu, i&nbsp;uciskała go, aż zgładzili Jabina, króla Kanaanu.</p>
<h3 class="sigil_not_in_toc"><a href="../Text/PL-07.xhtml">Księga Sędziów 5</a></h3>
<p class="BibleIndent" id="BG-5_1"><sup>5.1</sup>&nbsp;Tego dnia Debora i&nbsp;Barak, syn Abinoama, śpiewali:</p>
<p class="BibleIndent" id="BG-5_2"><sup>5.2</sup>&nbsp;Błogosławcie PANA za zemstę dokonaną w&nbsp;Izraelu, za to, że lud dobrowolnie się ofiarował.</p>
<p class="BibleIndent" id="BG-5_3"><sup>5.3</sup>&nbsp;Słuchajcie, królowie, nadstawcie uszu, książęta: Ja PANU, ja będę śpiewać, będę śpiewać PANU, Bogu Izraela.</p>
<p class="BibleIndent" id="BG-5_4"><sup>5.4</sup>&nbsp;PANIE, gdy wyszedłeś z&nbsp;Seiru, gdy przechodziłeś przez pole Edom, ziemia drżała, niebiosa kropiły, a&nbsp;obłoki kropiły wodą.</p>
<p class="BibleIndent" id="BG-5_5"><sup>5.5</sup>&nbsp;Góry topniały przed PANEM jak <i>góra</i> Synaj –&nbsp;przed PANEM, Bogiem Izraela.</p>
<p class="BibleIndent" id="BG-5_6"><sup>5.6</sup>&nbsp;Za dni Szamgara, syna Anata, za dni Jael wyludniły się drogi, a&nbsp;ci, którzy wyruszyli w&nbsp;drogę, chodzili krętymi ścieżkami.</p>
<p class="BibleIndent" id="BG-5_7"><sup>5.7</sup>&nbsp;Opustoszały wsie w&nbsp;Izraelu, opustoszały, aż powstałam <i>ja</i>, Debora, aż powstałam jako matka w&nbsp;Izraelu.</p>
<p class="BibleIndent" id="BG-5_8"><sup>5.8</sup>&nbsp;Gdy <i>Izrael</i> wybrał sobie nowych bogów, wtedy w&nbsp;bramach nastała wojna; tarczy <i>jednak</i> ani włóczni nie było widać wśród czterdziestu tysięcy w&nbsp;Izraelu.</p>
<p class="BibleIndent" id="BG-5_9"><sup>5.9</sup>&nbsp;Moje serce <i>skłania</i> <i>się</i> ku wodzom Izraela, tym, którzy dobrowolnie się ofiarowali. Błogosławcie PANA.</p>
<p class="BibleIndent" id="BG-5_10"><sup>5.10</sup>&nbsp;Wy, którzy jeździcie na białych oślicach i&nbsp;zasiadacie na sądach, i&nbsp;którzy chodzicie po drogach, opowiadajcie;</p>
<p class="BibleIndent" id="BG-5_11"><sup>5.11</sup>&nbsp;Że <i>ucichł</i> trzask strzelców w&nbsp;miejscach, gdzie czerpie się wodę; tam niech opowiadają o&nbsp;sprawiedliwości PANA, sprawiedliwości w&nbsp;jego wsiach w&nbsp;Izraelu. Wtedy lud PANA zstąpi do bram.</p>
<p class="BibleIndent" id="BG-5_12"><sup>5.12</sup>&nbsp;Przebudź się, przebudź, Deboro; przebudź się, przebudź i&nbsp;zaśpiewaj pieśń! Powstań, Baraku, i&nbsp;prowadź do niewoli swych jeńców, synu Abinoama.</p>
<p class="BibleIndent" id="BG-5_13"><sup>5.13</sup>&nbsp;Wtedy ci, którzy pozostali, panowali nad możnymi z&nbsp;ludu. PAN dopomógł mi panować nad mocarzami.</p>
<p class="BibleIndent" id="BG-5_14"><sup>5.14</sup>&nbsp;Z Efraima <i>wyszedł</i> ich korzeń przeciw Amalekowi, za tobą Beniamin wśród twego ludu; z&nbsp;Makir wyszli przywódcy, a&nbsp;z&nbsp;Zebulona pisarze.</p>
<p class="BibleIndent" id="BG-5_15"><sup>5.15</sup>&nbsp;Także książęta Issachara <i>byli</i> z&nbsp;Deborą; Issachara też, jak i&nbsp;Baraka pieszo posłano do doliny. <i>Lecz</i> w&nbsp;oddziałach Rubena <i>toczyły</i> <i>się</i> wielkie rozważania serca.</p>
<p class="BibleIndent" id="BG-5_16"><sup>5.16</sup>&nbsp;Czemu siedziałeś między oborami, słuchając wrzasku stad? W&nbsp;oddziałach Rubena <i>toczyły</i> <i>się</i> wielkie rozważania serca.</p>
<p class="BibleIndent" id="BG-5_17"><sup>5.17</sup>&nbsp;Gilead mieszkał za Jordanem, a&nbsp;dlaczego Dan przebywał na okrętach? Aszer pozostał na brzegu morskim i&nbsp;mieszkał w&nbsp;swoich zatokach.</p>
<p class="BibleIndent" id="BG-5_18"><sup>5.18</sup>&nbsp;Zebulon <i>to</i> lud, który narażał swe życie, podobnie jak Neftali –&nbsp;na wzniesieniach pól.</p>
<p class="BibleIndent" id="BG-5_19"><sup>5.19</sup>&nbsp;Przybyli królowie i&nbsp;walczyli, walczyli wówczas królowie Kanaanu w&nbsp;Tanak, nad wodami Megiddo; nie odnieśli <i>jednak</i> korzyści w&nbsp;srebrze.</p>
<p class="BibleIndent" id="BG-5_20"><sup>5.20</sup>&nbsp;Z nieba walczyły; gwiazdy ze swoich miejsc walczyły z&nbsp;Siserą.</p>
<p class="BibleIndent" id="BG-5_21"><sup>5.21</sup>&nbsp;Rzeka Kiszon ich porwała, pradawna rzeka, rzeka Kiszon. Podeptałaś, o&nbsp;duszo moja, mocarzy.</p>
<p class="BibleIndent" id="BG-5_22"><sup>5.22</sup>&nbsp;Wtedy się roztrzaskały kopyta końskie od rozpędu mocarzy.</p>
<p class="BibleIndent" id="BG-5_23"><sup>5.23</sup>&nbsp;Przeklinajcie Meroz, powiedział Anioł PANA, przeklinajcie srodze jego obywateli, bo nie przyszli na pomoc PANU, na pomoc PANU przeciwko mocarzom.</p>
<p class="BibleIndent" id="BG-5_24"><sup>5.24</sup>&nbsp;Błogosławiona między kobietami Jael, żona Chebera Kenity; będzie błogosławiona nad kobietami <i>mieszkającymi</i> w&nbsp;namiocie.</p>
<p class="BibleIndent" id="BG-5_25"><sup>5.25</sup>&nbsp;Prosił o&nbsp;wodę, <i>a</i> <i>ona</i> dała mleka, a&nbsp;w&nbsp;okazałym naczyniu przyniosła masło.</p>
<p class="BibleIndent" id="BG-5_26"><sup>5.26</sup>&nbsp;Swą lewą ręką sięgnęła po kołek, a&nbsp;prawą –&nbsp;po młot kowalski; uderzyła Siserę, przebiła jego głowę, przeszyła i&nbsp;przekłuła jego skronie.</p>
<p class="BibleIndent" id="BG-5_27"><sup>5.27</sup>&nbsp;Zwinął się u&nbsp;jej nóg, padł, leżał; zwinął się u&nbsp;jej nóg, padł; gdzie się zwinął, tam padł zabity.</p>
<p class="BibleIndent" id="BG-5_28"><sup>5.28</sup>&nbsp;Matka Sisery wyglądała przez okno i&nbsp;wołała przez kratę: Dlaczego jego rydwan opóźnia się z&nbsp;przybyciem? Dlaczego zwlekają koła jego zaprzęgów?</p>
<p class="BibleIndent" id="BG-5_29"><sup>5.29</sup>&nbsp;Najmądrzejsze z&nbsp;jej kobiet odpowiedziały, jak i&nbsp;ona sama sobie odpowiadała:</p>
<p class="BibleIndent" id="BG-5_30"><sup>5.30</sup>&nbsp;Czyż nie trafili na łup i&nbsp;<i>nie</i> dzielą go? Każdy mężczyzna dostanie pannę albo dwie; różnobarwne łupy oddają Siserze, różnobarwne łupy haftowane, różnobarwne łupy haftowane z&nbsp;obu stron, na szyję biorących łupy.</p>
<p class="BibleIndent" id="BG-5_31"><sup>5.31</sup>&nbsp;Tak niech zginą wszyscy twoi wrogowie, PANIE. A&nbsp;ci, którzy ciebie miłują, niech będą jak słońce, gdy wschodzi w&nbsp;swojej mocy. I&nbsp;ziemia żyła w&nbsp;pokoju przez czterdzieści lat.</p>
<h3 class="sigil_not_in_toc"><a href="../Text/PL-07.xhtml">Księga Sędziów 6</a></h3>
<p class="BibleIndent" id="BG-6_1"><sup>6.1</sup>&nbsp;Potem synowie Izraela czynili to, co złe w&nbsp;oczach PANA. Wydał ich więc PAN w&nbsp;ręce Midianitów na siedem lat.</p>
<p class="BibleIndent" id="BG-6_2"><sup>6.2</sup>&nbsp;A ręka Midianitów wzmocniła się nad Izraelem, <i>tak</i> <i>że</i> synowie Izraela kopali sobie przed Midianitami kryjówki w&nbsp;górach, jaskinie i&nbsp;warownie.</p>
<p class="BibleIndent" id="BG-6_3"><sup>6.3</sup>&nbsp;Bywało, że gdy Izrael coś zasiał, przychodzili Midianici, Amalekici i&nbsp;ludzie ze wschodu i&nbsp;najeżdżali go;</p>
<p class="BibleIndent" id="BG-6_4"><sup>6.4</sup>&nbsp;I rozbijali obóz naprzeciwko niego, i&nbsp;niszczyli plony ziemi aż po granice Gazy. Nie pozostawiali nic na pożywienie Izraelitom –&nbsp;ani owiec, ani wołów, ani osłów.</p>
<p class="BibleIndent" id="BG-6_5"><sup>6.5</sup>&nbsp;Przybywali bowiem ze swymi stadami i&nbsp;namiotami, a&nbsp;przychodzili jak szarańcza tak licznie, że nie można było zliczyć ich ani ich wielbłądów. Tak wkraczali do ziemi, aby ją spustoszyć.</p>
<p class="BibleIndent" id="BG-6_6"><sup>6.6</sup>&nbsp;Dlatego Izrael bardzo zubożał z&nbsp;powodu Midianitów i&nbsp;synowie Izraela wołali do PANA.</p>
<p class="BibleIndent" id="BG-6_7"><sup>6.7</sup>&nbsp;A gdy synowie Izraela wołali do PANA z&nbsp;powodu Midianitów;</p>
<p class="BibleIndent" id="BG-6_8"><sup>6.8</sup>&nbsp;PAN posłał do synów Izraela proroka, który powiedział do nich: Tak mówi PAN, Bóg Izraela: Ja wyprowadziłem was z&nbsp;ziemi Egiptu i&nbsp;wywiodłem was z&nbsp;domu niewoli.</p>
<p class="BibleIndent" id="BG-6_9"><sup>6.9</sup>&nbsp;I wyrwałem was z&nbsp;rąk Egipcjan oraz z&nbsp;rąk wszystkich, którzy was trapili. Wypędziłem ich przed wami i&nbsp;dałem wam ich ziemię;</p>
<p class="BibleIndent" id="BG-6_10"><sup>6.10</sup>&nbsp;I powiedziałem wam: Ja jestem PAN, wasz Bóg, nie bójcie się bogów Amorytów, w&nbsp;których ziemi mieszkacie; lecz nie posłuchaliście mego głosu.</p>
<p class="BibleIndent" id="BG-6_11"><sup>6.11</sup>&nbsp;Wtedy przyszedł Anioł PANA i&nbsp;stanął pod dębem, który stał w&nbsp;Ofra, należącym do Joasza, Abiezerita. A&nbsp;jego syn Gedeon młócił zboże w&nbsp;tłoczni, aby <i>je</i> ukryć przed Midianitami.</p>
<p class="BibleIndent" id="BG-6_12"><sup>6.12</sup>&nbsp;Wówczas ukazał mu się Anioł PANA i&nbsp;powiedział do niego: PAN z&nbsp;tobą, dzielny wojowniku.</p>
<p class="BibleIndent" id="BG-6_13"><sup>6.13</sup>&nbsp;Gedeon mu odpowiedział: Mój Panie, proszę, jeśli PAN jest z&nbsp;nami, dlaczego przyszło na nas to wszystko? Gdzie są teraz wszystkie jego cuda, o&nbsp;których opowiadali nam nasi ojcowie, mówiąc: Czy PAN nie wyprowadził nas z&nbsp;Egiptu? A&nbsp;teraz PAN nas opuścił i&nbsp;wydał w&nbsp;ręce Midianitów.</p>
<p class="BibleIndent" id="BG-6_14"><sup>6.14</sup>&nbsp;Wtedy PAN spojrzał na niego i&nbsp;powiedział: Idź w&nbsp;tej swojej mocy, a&nbsp;wybawisz Izraela z&nbsp;rąk Midianitów. Czyż nie ja cię posłałem?</p>
<p class="BibleIndent" id="BG-6_15"><sup>6.15</sup>&nbsp;<i>On</i> zaś powiedział do niego: Mój Panie, proszę, czym wybawię Izraela? Oto moja rodzina jest biedna w&nbsp;Manassesa, a&nbsp;ja <i>jestem</i> najmniejszy w&nbsp;domu swego ojca.</p>
<p class="BibleIndent" id="BG-6_16"><sup>6.16</sup>&nbsp;I PAN powiedział do niego: Ponieważ <i>ja</i> będę z&nbsp;tobą, pobijesz Midianitów jak jednego męża.</p>
<p class="BibleIndent" id="BG-6_17"><sup>6.17</sup>&nbsp;A <i>on</i> mu odpowiedział: Jeśli znalazłem łaskę w&nbsp;twoich oczach, daj mi znak, że to ty rozmawiasz ze mną.</p>
<p class="BibleIndent" id="BG-6_18"><sup>6.18</sup>&nbsp;Nie odchodź stąd, proszę, aż wrócę do ciebie i&nbsp;przyniosę ci swoją ofiarę i&nbsp;położę ją przed tobą. I&nbsp;odpowiedział: Poczekam, aż wrócisz.</p>
<p class="BibleIndent" id="BG-6_19"><sup>6.19</sup>&nbsp;Gedeon poszedł więc i&nbsp;przyrządził koźlę oraz przaśne chleby z&nbsp;jednej efy mąki. Mięso włożył do kosza, a&nbsp;polewkę mięsną wlał do garnka i&nbsp;przyniósł to do niego pod dąb, i&nbsp;ofiarował.</p>
<p class="BibleIndent" id="BG-6_20"><sup>6.20</sup>&nbsp;I Anioł Boga powiedział do niego: Weź mięso i&nbsp;przaśne chleby i&nbsp;połóż na tej skale, a&nbsp;polewkę wylej. I&nbsp;tak uczynił.</p>
<p class="BibleIndent" id="BG-6_21"><sup>6.21</sup>&nbsp;Wtedy Anioł PANA wyciągnął koniec laski, którą miał w&nbsp;ręce, i&nbsp;dotknął mięsa oraz przaśników; i&nbsp;wydobył się ogień ze skały i&nbsp;strawił mięso i&nbsp;przaśne chleby. Potem Anioł PANA zniknął sprzed jego oczu.</p>
<p class="BibleIndent" id="BG-6_22"><sup>6.22</sup>&nbsp;A gdy Gedeon zrozumiał, że to był Anioł PANA, powiedział: Ach, Panie BOŻE! Widziałem bowiem Anioła PANA twarzą w&nbsp;twarz.</p>
<p class="BibleIndent" id="BG-6_23"><sup>6.23</sup>&nbsp;I PAN mu powiedział: Pokój z&nbsp;tobą. Nie bój się, nie umrzesz.</p>
<p class="BibleIndent" id="BG-6_24"><sup>6.24</sup>&nbsp;Dlatego więc Gedeon zbudował tam ołtarz dla PANA i&nbsp;nazwał go: PAN jest pokojem. Do dziś znajduje się <i>on</i> w&nbsp;Ofra Abiezerytów.</p>
<p class="BibleIndent" id="BG-6_25"><sup>6.25</sup>&nbsp;Tej nocy PAN mu powiedział: Weź młodego cielca, który <i>należy</i> <i>do</i> twego ojca, <i>oraz</i> drugiego cielca siedmioletniego i&nbsp;zburz ołtarz Baala należący do twego ojca, i&nbsp;zetnij gaj, który jest przy nim;</p>
<p class="BibleIndent" id="BG-6_26"><sup>6.26</sup>&nbsp;A zbuduj ołtarz dla PANA, swego Boga, na szczycie tej skały, na równym miejscu; weź tego drugiego cielca i&nbsp;złóż z&nbsp;niego całopalenie na drwach z&nbsp;gaju, który zetniesz.</p>
<p class="BibleIndent" id="BG-6_27"><sup>6.27</sup>&nbsp;Wziął więc Gedeon dziesięciu mężczyzn spośród swoich sług i&nbsp;uczynił tak, jak PAN mu rozkazał. A&nbsp;ponieważ bał się domu swego ojca i&nbsp;mieszkańców miasta, nie uczynił tego za dnia, lecz uczynił to w&nbsp;nocy.</p>
<p class="BibleIndent" id="BG-6_28"><sup>6.28</sup>&nbsp;A gdy mieszkańcy miasta wstali wczesnym rankiem, zobaczyli zburzony ołtarz Baala i&nbsp;ścięty gaj, który był obok niego, i&nbsp;tego drugiego cielca złożonego na całopalenie na zbudowanym ołtarzu.</p>
<p class="BibleIndent" id="BG-6_29"><sup>6.29</sup>&nbsp;I mówili jeden do drugiego: Któż to uczynił? A&nbsp;gdy się o&nbsp;to pytali i&nbsp;dowiadywali, powiedzieli: Uczynił to Gedeon, syn Joasza.</p>
<p class="BibleIndent" id="BG-6_30"><sup>6.30</sup>&nbsp;Wtedy mieszkańcy miasta powiedzieli do Joasza: Wyprowadź swego syna, niech umrze, gdyż zburzył ołtarz Baala i&nbsp;ściął gaj, który był przy nim.</p>
<p class="BibleIndent" id="BG-6_31"><sup>6.31</sup>&nbsp;A Joasz odpowiedział wszystkim, którzy stali dokoła niego: Czy chcecie stawać w&nbsp;obronie Baala? Czy chcecie go wybawić? Kto chciałby go bronić, niech umrze tego ranka. Jeśli jest bogiem, niech sam się spiera o&nbsp;to, że zburzono jego ołtarz.</p>
<p class="BibleIndent" id="BG-6_32"><sup>6.32</sup>&nbsp;I nazwano go tego dnia Jerubbaal, mówiąc: Niech Baal się spiera z&nbsp;nim, bo zburzył on jego ołtarz.</p>
<p class="BibleIndent" id="BG-6_33"><sup>6.33</sup>&nbsp;Wtedy wszyscy Midianici i&nbsp;Amalekici oraz ludzie ze wschodu zebrali się razem, przeprawili się <i>przez</i> <i>Jordan</i> i&nbsp;rozbili obóz w&nbsp;dolinie Jizreel.</p>
<p class="BibleIndent" id="BG-6_34"><sup>6.34</sup>&nbsp;Lecz Duch PANA ogarnął Gedeona, a&nbsp;on zadął w&nbsp;trąbę i&nbsp;zwołał do siebie dom Abiezera.</p>
<p class="BibleIndent" id="BG-6_35"><sup>6.35</sup>&nbsp;I wyprawił posłańców do całego <i>pokolenia</i> Manassesa, które zebrało się przy nim. Wysłał też posłańców do Aszera, do Zebulona i&nbsp;Neftalego; i&nbsp;wyruszyli im na spotkanie.</p>
<p class="BibleIndent" id="BG-6_36"><sup>6.36</sup>&nbsp;Wtedy Gedeon powiedział do Boga: Jeśli moją ręką wybawisz Izraela, jak powiedziałeś;</p>
<p class="BibleIndent" id="BG-6_37"><sup>6.37</sup>&nbsp;To ja położę runo wełny na klepisku. Jeśli rosa spadnie tylko na runo, a&nbsp;cała ziemia <i>będzie</i> sucha, wtedy będę wiedział, że moją ręką wybawisz Izraela, jak powiedziałeś.</p>
<p class="BibleIndent" id="BG-6_38"><sup>6.38</sup>&nbsp;I tak się stało. Gdy wstał nazajutrz, ścisnął runo i&nbsp;wycisnął rosę z&nbsp;runa –&nbsp;pełną czaszę wody.</p>
<p class="BibleIndent" id="BG-6_39"><sup>6.39</sup>&nbsp;Gedeon powiedział jeszcze do Boga: Niech nie zapłonie twój gniew przeciwko mnie, że przemówię jeszcze raz. Pozwól, proszę, że powtórzę doświadczenie z&nbsp;runem: niech będzie suche tylko <i>samo</i> runo, a&nbsp;na całej ziemi niech będzie rosa.</p>
<p class="BibleIndent" id="BG-6_40"><sup>6.40</sup>&nbsp;I Bóg tak uczynił tej nocy: samo runo było suche, a&nbsp;na całej ziemi była rosa.</p>
<h3 class="sigil_not_in_toc"><a href="../Text/PL-07.xhtml">Księga Sędziów 7</a></h3>
<p class="BibleIndent" id="BG-7_1"><sup>7.1</sup>&nbsp;Wstał więc Jerubbaal, czyli Gedeon, wcześnie rano, wraz z&nbsp;całym ludem, który był z&nbsp;nim, i&nbsp;rozbili obóz przy źródle Charod. A&nbsp;obóz Midianitów był na północ od nich, u&nbsp;stóp wzgórza More, w&nbsp;dolinie.</p>
<p class="BibleIndent" id="BG-7_2"><sup>7.2</sup>&nbsp;I PAN powiedział do Gedeona: Lud, który przebywa z&nbsp;tobą, jest zbyt liczny, abym wydał Midianitów w&nbsp;jego ręce, gdyż Izrael mógłby się chełpić przede mną, mówiąc: Moja ręka mnie wybawiła.</p>
<p class="BibleIndent" id="BG-7_3"><sup>7.3</sup>&nbsp;Wołaj więc teraz do uszu ludu: Kto jest lękliwy i&nbsp;bojaźliwy, niech zawróci, a&nbsp;rano niech idzie precz ku górze Gilead. Wtedy z&nbsp;ludu zawróciły dwadzieścia dwa tysiące, a&nbsp;dziesięć tysięcy pozostało.</p>
<p class="BibleIndent" id="BG-7_4"><sup>7.4</sup>&nbsp;I PAN powiedział do Gedeona: Lud jest jeszcze zbyt liczny. Zaprowadź go do wody, a&nbsp;tam go doświadczę. Ten, o&nbsp;którym ci powiem: Ten pójdzie z&nbsp;tobą, on pójdzie z&nbsp;tobą, a&nbsp;ten, o&nbsp;którym ci powiem: Ten nie pójdzie z&nbsp;tobą, on nie pójdzie.</p>
<p class="BibleIndent" id="BG-7_5"><sup>7.5</sup>&nbsp;Zaprowadził więc lud nad wodę, a&nbsp;PAN powiedział do Gedeona: Każdego, kto będzie chłeptał wodę swym językiem, jak chłepce pies, postawisz osobno; także każdy, który uklęknie na kolana, aby pić, <i>stanie</i> <i>osobno</i>.</p>
<p class="BibleIndent" id="BG-7_6"><sup>7.6</sup>&nbsp;A liczba tych, którzy chłeptali <i>wodę</i> z&nbsp;ręki podnoszonej do ust, wynosiła trzystu mężczyzn; cała zaś reszta ludu klękała na kolana, aby pić wodę.</p>
<p class="BibleIndent" id="BG-7_7"><sup>7.7</sup>&nbsp;Wtedy PAN powiedział do Gedeona: Przez tych trzystu mężczyzn, którzy chłeptali wodę, wybawię was i&nbsp;wydam Midianitów w&nbsp;twoje ręce, a&nbsp;reszta ludu niech wraca –&nbsp;każdy do siebie.</p>
<p class="BibleIndent" id="BG-7_8"><sup>7.8</sup>&nbsp;Ten lud wziął więc ze sobą żywność oraz swe trąby. A&nbsp;pozostałych mężczyzn Izraela odesłał, każdego do swego namiotu, i&nbsp;zatrzymał tylko trzystu mężczyzn; a&nbsp;obóz Midianitów był poniżej, w&nbsp;dolinie.</p>
<p class="BibleIndent" id="BG-7_9"><sup>7.9</sup>&nbsp;Tej nocy PAN powiedział do niego: Wstań, zejdź do obozu, bo wydałem go w&nbsp;twoje ręce;</p>
<p class="BibleIndent" id="BG-7_10"><sup>7.10</sup>&nbsp;A jeśli boisz się iść, zejdź do obozu z&nbsp;Purą, swoim sługą.</p>
<p class="BibleIndent" id="BG-7_11"><sup>7.11</sup>&nbsp;I usłyszysz, co będą mówić, a&nbsp;potem twoje ręce wzmocnią się, aby wyruszyć na obóz. Zeszli więc <i>on</i> i&nbsp;Pura, jego sługa, aż do krańca przedniej straży obozu.</p>
<p class="BibleIndent" id="BG-7_12"><sup>7.12</sup>&nbsp;A Midianici, Amalekici oraz cały lud ze wschodu leżeli w&nbsp;dolinie, liczni jak szarańcza, a&nbsp;ich wielbłądów było bez liku, jak niezliczony jest piasek na morskim brzegu.</p>
<p class="BibleIndent" id="BG-7_13"><sup>7.13</sup>&nbsp;Gdy Gedeon tam przyszedł, pewien człowiek opowiadał swemu towarzyszowi sen: Oto miałem sen. Bochen chleba jęczmiennego wtoczył się do obozu Midianitów, dotarł aż do namiotu i&nbsp;uderzył w&nbsp;niego, aż upadł, i&nbsp;wywrócił go dołem do góry, i&nbsp;zapadł się namiot.</p>
<p class="BibleIndent" id="BG-7_14"><sup>7.14</sup>&nbsp;Jego towarzysz odpowiedział: To <i>nic</i> <i>innego</i> jak tylko miecz Gedeona, syna Joasza, męża Izraela; Bóg wydał w&nbsp;jego ręce Midianitów i&nbsp;cały obóz.</p>
<p class="BibleIndent" id="BG-7_15"><sup>7.15</sup>&nbsp;Gdy Gedeon usłyszał opowiadanie o&nbsp;tym śnie i&nbsp;jego wytłumaczenie, podziękował <i>Bogu</i>, a&nbsp;gdy wrócił do obozu Izraela, powiedział: Wstańcie, gdyż PAN dał w&nbsp;wasze ręce obóz Midianitów.</p>
<p class="BibleIndent" id="BG-7_16"><sup>7.16</sup>&nbsp;Wtedy podzielił tych trzystu mężczyzn na trzy oddziały i&nbsp;dał w&nbsp;ręce każdemu z&nbsp;nich trąby oraz puste dzbany, a&nbsp;w&nbsp;dzbanach –&nbsp;pochodnie.</p>
<p class="BibleIndent" id="BG-7_17"><sup>7.17</sup>&nbsp;I powiedział do nich: Patrzcie na mnie i&nbsp;czyńcie to samo, co <i>ja</i>. Oto pójdę do krańca obozu, a&nbsp;co ja będę czynić, to i&nbsp;wy czyńcie.</p>
<p class="BibleIndent" id="BG-7_18"><sup>7.18</sup>&nbsp;Gdy zadmę w&nbsp;trąbę, ja i&nbsp;wszyscy, którzy są ze mną, wtedy wy też zadmiecie w&nbsp;trąby wokół całego obozu i&nbsp;będziecie mówili: <i>Miecz</i> PANA i&nbsp;Gedeona.</p>
<p class="BibleIndent" id="BG-7_19"><sup>7.19</sup>&nbsp;Przyszedł więc Gedeon wraz ze stu mężami, którzy z&nbsp;nim byli, do krańca obozu, właśnie wtedy, gdy zaczęła się środkowa straż. I&nbsp;zadęli w&nbsp;trąby, i&nbsp;potłukli dzbany, które mieli w&nbsp;rękach.</p>
<p class="BibleIndent" id="BG-7_20"><sup>7.20</sup>&nbsp;Zadęły w&nbsp;trąby więc te trzy oddziały i&nbsp;potłukły dzbany; trzymając w&nbsp;lewej ręce pochodnie, a&nbsp;w&nbsp;prawej ręce trąby, aby zadąć, wołały: Miecz PANA i&nbsp;Gedeona.</p>
<p class="BibleIndent" id="BG-7_21"><sup>7.21</sup>&nbsp;I stanęli, każdy na swoim miejscu, dokoła obozu, a&nbsp;wszyscy w&nbsp;obozie powstali, krzyczeli i&nbsp;uciekali.</p>
<p class="BibleIndent" id="BG-7_22"><sup>7.22</sup>&nbsp;Gdy więc tych trzystu <i>mężczyzn</i> zadęło w&nbsp;trąby, PAN obrócił miecz jednego przeciw drugiemu w&nbsp;całym obozie. I&nbsp;tak wojsko uciekło aż do Bet-Szitta w&nbsp;Serera, aż do granicy Abel-Mechola, w&nbsp;stronę Tabbat.</p>
<p class="BibleIndent" id="BG-7_23"><sup>7.23</sup>&nbsp;Wtedy zebrali się mężczyźni Izraela z&nbsp;Neftalego, z&nbsp;Aszera i&nbsp;całego <i>pokolenia</i> Manassesa i&nbsp;ścigali Midianitów.</p>
<p class="BibleIndent" id="BG-7_24"><sup>7.24</sup>&nbsp;Potem Gedeon rozesłał posłańców po całym pogórzu Efraim, mówiąc: Zejdźcie na spotkanie Midianitom, a&nbsp;zajmijcie przed nimi wody aż do Bet-Bara i&nbsp;Jordanu. Zebrali się więc wszyscy mężczyźni z&nbsp;Efraima i&nbsp;zajęli wody aż do Bet-Bara i&nbsp;Jordanu.</p>
<p class="BibleIndent" id="BG-7_25"><sup>7.25</sup>&nbsp;Pojmali przy tym dwóch książąt Midianu, Oreba i&nbsp;Zeeba; Oreba zabili na skale Oreba, a&nbsp;Zeeba zabili przy tłoczni Zeeba. Ścigali dalej Midianitów, a&nbsp;głowy Oreba i&nbsp;Zeeba przynieśli do Gedeona za Jordan.</p>
<h3 class="sigil_not_in_toc"><a href="../Text/PL-07.xhtml">Księga Sędziów 8</a></h3>
<p class="BibleIndent" id="BG-8_1"><sup>8.1</sup>&nbsp;I mężczyźni z&nbsp;Efraima powiedzieli do niego: Dlaczego tak z&nbsp;nami postąpiłeś, że nie wezwałeś nas, gdy wyruszyłeś do walki z&nbsp;Midianitami? I&nbsp;mocno się z&nbsp;nim spierali.</p>
<p class="BibleIndent" id="BG-8_2"><sup>8.2</sup>&nbsp;A <i>on</i> powiedział: Cóż takiego uczyniłem w&nbsp;porównaniu z&nbsp;wami? Czyż nie lepszy jest ostatni zbiór winogron Efraima niż pierwszy zbiór Abiezera?</p>
<p class="BibleIndent" id="BG-8_3"><sup>8.3</sup>&nbsp;Bóg wydał w&nbsp;wasze ręce książąt Midianu –&nbsp;Oreba i&nbsp;Zeeba. Cóż mogłem takiego uczynić w&nbsp;porównaniu z&nbsp;wami? Gdy to powiedział, ich duch uspokoił się wobec niego.</p>
<p class="BibleIndent" id="BG-8_4"><sup>8.4</sup>&nbsp;A gdy Gedeon przybył do Jordanu, przeprawił się przez niego wraz z&nbsp;trzystoma mężczyznami, którzy z&nbsp;nim byli, znużonymi i&nbsp;w&nbsp;pościgu.</p>
<p class="BibleIndent" id="BG-8_5"><sup>8.5</sup>&nbsp;I powiedział do mieszkańców Sukkot: Dajcie, proszę, po bochenku chleba ludowi, który idzie za mną, bo jest znużony, a&nbsp;ja ścigam Zebacha i&nbsp;Salmunnę, królów Midianu.</p>
<p class="BibleIndent" id="BG-8_6"><sup>8.6</sup>&nbsp;Lecz książęta Sukkot odpowiedzieli mu: Czy dłonie Zebacha i&nbsp;Salmunny są już w&nbsp;twoich rękach, żebyśmy mieli dać twemu wojsku chleba?</p>
<p class="BibleIndent" id="BG-8_7"><sup>8.7</sup>&nbsp;Gedeon odpowiedział: Kiedy PAN wyda Zebacha i&nbsp;Salmunnę w&nbsp;moje ręce, wtedy wymłócę wasze ciała cierniem pustyni i&nbsp;ostami.</p>
<p class="BibleIndent" id="BG-8_8"><sup>8.8</sup>&nbsp;Potem wyruszył stamtąd do Penuel i&nbsp;mówił do nich podobnie, ale ludzie z&nbsp;Penuel odpowiedzieli mu <i>tak</i> <i>samo</i> jak odpowiedzieli mieszkańcy Sukkot.</p>
<p class="BibleIndent" id="BG-8_9"><sup>8.9</sup>&nbsp;Powiedział więc też mężczyznom z&nbsp;Penuel: Gdy wrócę w&nbsp;pokoju, zburzę tę wieżę.</p>
<p class="BibleIndent" id="BG-8_10"><sup>8.10</sup>&nbsp;A Zebach i&nbsp;Salmunna byli w&nbsp;Karkor, a&nbsp;z&nbsp;nimi ich wojsko w&nbsp;liczbie około piętnastu tysięcy, wszyscy, którzy pozostali z&nbsp;całego wojska ludzi ze wschodu; a&nbsp;poległo sto dwadzieścia tysięcy mężczyzn dobywających miecz.</p>
<p class="BibleIndent" id="BG-8_11"><sup>8.11</sup>&nbsp;Wtedy Gedeon ciągnął drogą tych, którzy mieszkali w&nbsp;namiotach, na wschód od Nobach i&nbsp;Jogbeha, i&nbsp;uderzył na obóz, który czuł się bezpieczny.</p>
<p class="BibleIndent" id="BG-8_12"><sup>8.12</sup>&nbsp;A gdy Zebach i&nbsp;Salmunna uciekli, ścigał ich i&nbsp;pojmał obu królów Midianu, Zebecha i&nbsp;Salmunnę, całe zaś wojsko rozgromił.</p>
<p class="BibleIndent" id="BG-8_13"><sup>8.13</sup>&nbsp;Potem Gedeon, syn Joasza, wrócił z&nbsp;bitwy, zanim wzeszło słońce;</p>
<p class="BibleIndent" id="BG-8_14"><sup>8.14</sup>&nbsp;I schwytał młodzieńca spośród mieszkańców Sukkot, i&nbsp;wypytał go, a&nbsp;ten spisał mu książąt Sukkot i&nbsp;jego starszych, siedemdziesięciu siedmiu mężczyzn.</p>
<p class="BibleIndent" id="BG-8_15"><sup>8.15</sup>&nbsp;Wtedy przyszedł do mężczyzn Sukkot i&nbsp;powiedział: Oto Zebach i&nbsp;Salmunna, z&nbsp;powodu których mi urągaliście, mówiąc: Czy dłonie Zebacha i&nbsp;Salmunny są już w&nbsp;twoich rękach, abyśmy mieli dać chleba twoim znużonym mężczyznom?</p>
<p class="BibleIndent" id="BG-8_16"><sup>8.16</sup>&nbsp;Wziął więc starszych tego miasta oraz ciernie z&nbsp;pustyni i&nbsp;osty i&nbsp;wysmagał nimi mężczyzn Sukkot.</p>
<p class="BibleIndent" id="BG-8_17"><sup>8.17</sup>&nbsp;Zburzył także wieżę Penuel i&nbsp;zabił mężczyzn tego miasta.</p>
<p class="BibleIndent" id="BG-8_18"><sup>8.18</sup>&nbsp;Potem powiedział do Zebacha i&nbsp;Salmunny: Co to byli za mężczyźni, których zabiliście w&nbsp;Tabor? A&nbsp;oni odpowiedzieli: Byli tacy jak ty; każdy z&nbsp;nich z&nbsp;wyglądu jak syn króla.</p>
<p class="BibleIndent" id="BG-8_19"><sup>8.19</sup>&nbsp;I powiedział: <i>To</i> <i>byli</i> moi bracia, synowie mojej matki. Jak żyje PAN, gdybyście zachowali ich przy życiu, nie zabiłbym was.</p>
<p class="BibleIndent" id="BG-8_20"><sup>8.20</sup>&nbsp;Potem powiedział do Jetera, swego pierworodnego: Wstań i&nbsp;zabij ich. Lecz młodzieniec nie dobył swego miecza, ponieważ bał się, gdyż był jeszcze chłopcem.</p>
<p class="BibleIndent" id="BG-8_21"><sup>8.21</sup>&nbsp;Wtedy Zebach i&nbsp;Salmunna powiedzieli: Ty wstań i&nbsp;rzuć się na nas, jaki bowiem mężczyzna, taka jego siła. Wstał więc Gedeon, zabił Zebacha i&nbsp;Salmunnę i&nbsp;zabrał klejnoty, które były na szyjach ich wielbłądów.</p>
<p class="BibleIndent" id="BG-8_22"><sup>8.22</sup>&nbsp;I powiedzieli Izraelici do Gedeona: Panuj nad nami, ty i&nbsp;twój syn, i&nbsp;syn twego syna. Wybawiłeś nas bowiem z&nbsp;rąk Midianitów.</p>
<p class="BibleIndent" id="BG-8_23"><sup>8.23</sup>&nbsp;Lecz Gedeon odpowiedział im: Nie ja będę panował nad wami ani nie mój syn będzie panował nad wami. PAN będzie panował nad wami.</p>
<p class="BibleIndent" id="BG-8_24"><sup>8.24</sup>&nbsp;Gedeon powiedział jeszcze do nich: Będę was prosił o&nbsp;jedną rzecz, aby każdy z&nbsp;was dał mi kolczyki ze swego łupu. Mieli bowiem złote kolczyki, bo byli Izmaelitami.</p>
<p class="BibleIndent" id="BG-8_25"><sup>8.25</sup>&nbsp;I powiedzieli: Chętnie damy. Rozpostarli szatę i&nbsp;każdy rzucał na nią kolczyki ze swoich łupów.</p>
<p class="BibleIndent" id="BG-8_26"><sup>8.26</sup>&nbsp;I waga <i>tych</i> złotych kolczyków, o&nbsp;które poprosił, wyniosła tysiąc siedemset syklów złota, nie licząc klejnotów i&nbsp;wisiorków, i&nbsp;szkarłatnych szat, które nosili królowie Midianu, i&nbsp;nie licząc łańcuchów, które były na szyjach ich wielbłądów.</p>
<p class="BibleIndent" id="BG-8_27"><sup>8.27</sup>&nbsp;A Gedeon zrobił z&nbsp;tego efod i&nbsp;umieścił go w&nbsp;swoim mieście, w&nbsp;Ofra. Tam cały Izrael, chodząc za nim, uprawiał nierząd, a&nbsp;stało się to sidłem dla Gedeona i&nbsp;jego domu.</p>
<p class="BibleIndent" id="BG-8_28"><sup>8.28</sup>&nbsp;Tak Midianici zostali poniżeni przed synami Izraela i&nbsp;nie podnieśli już swoich głów. A&nbsp;ziemia żyła w&nbsp;pokoju przez czterdzieści lat za dni Gedeona.</p>
<p class="BibleIndent" id="BG-8_29"><sup>8.29</sup>&nbsp;Wrócił więc Jerubbaal, syn Joasza, i&nbsp;mieszkał w&nbsp;swoim domu.</p>
<p class="BibleIndent" id="BG-8_30"><sup>8.30</sup>&nbsp;A Gedeon miał siedemdziesięciu synów, którzy wyszli z&nbsp;jego bioder. Miał bowiem wiele żon.</p>
<p class="BibleIndent" id="BG-8_31"><sup>8.31</sup>&nbsp;Również jego nałożnica, która była w&nbsp;Sychem, urodziła mu syna i&nbsp;nadała mu imię Abimelek.</p>
<p class="BibleIndent" id="BG-8_32"><sup>8.32</sup>&nbsp;Potem Gedeon, syn Joasza, umarł w&nbsp;szczęśliwej starości i&nbsp;został pogrzebany w&nbsp;grobie swego ojca Joasza, w&nbsp;Ofra Abiezerytów.</p>
<p class="BibleIndent" id="BG-8_33"><sup>8.33</sup>&nbsp;A gdy Gedeon umarł, synowie Izraela odwrócili się i&nbsp;uprawiali nierząd, idąc za Baalami, i&nbsp;ustanowili sobie Baal-Berita swoim bogiem.</p>
<p class="BibleIndent" id="BG-8_34"><sup>8.34</sup>&nbsp;I synowie Izraela nie pamiętali o&nbsp;PANU, swym Bogu, który ich wyrwał z&nbsp;rąk wszystkich okolicznych wrogów;</p>
<p class="BibleIndent" id="BG-8_35"><sup>8.35</sup>&nbsp;I nie okazali miłosierdzia domowi Jerubbaala, Gedeona, za wszystkie dobrodziejstwa, jakie wyświadczył on Izraelowi.</p>
<h3 class="sigil_not_in_toc"><a href="../Text/PL-07.xhtml">Księga Sędziów 9</a></h3>
<p class="BibleIndent" id="BG-9_1"><sup>9.1</sup>&nbsp;Wtedy Abimelek, syn Jerubbaala, poszedł do Sychem, do braci swej matki, i&nbsp;mówił do nich oraz do całej rodziny domu ojca swej matki:</p>
<p class="BibleIndent" id="BG-9_2"><sup>9.2</sup>&nbsp;Powiedzcie do uszu wszystkich przełożonych Sychem: Co jest dla was lepsze: aby panowało nad wami siedemdziesięciu ludzi, wszyscy synowie Jerubbaala, czy żeby panował nad wami jeden człowiek? Pamiętajcie, że jestem z&nbsp;waszej kości i&nbsp;waszego ciała.</p>
<p class="BibleIndent" id="BG-9_3"><sup>9.3</sup>&nbsp;Wtedy bracia jego matki opowiadali o&nbsp;nim wszystkie te słowa do uszu wszystkich przełożonych Sychem, a&nbsp;ich serce skłoniło się ku Abimelekowi, bo powiedzieli: To jest nasz brat.</p>
<p class="BibleIndent" id="BG-9_4"><sup>9.4</sup>&nbsp;I dali mu siedemdziesiąt srebrników z&nbsp;domu Baal-Berita, a&nbsp;Abimelek najął za nie ludzi, lekkomyślnych próżniaków, którzy poszli za nim.</p>
<p class="BibleIndent" id="BG-9_5"><sup>9.5</sup>&nbsp;Potem przyszedł do domu swojego ojca w&nbsp;Ofra i&nbsp;na jednym kamieniu zabił swoich braci, synów Jerubbaala, siedemdziesięciu ludzi. Został tylko Jotam, najmłodszy syn Jerubbaala, ponieważ się ukrył.</p>
<p class="BibleIndent" id="BG-9_6"><sup>9.6</sup>&nbsp;Wtedy zebrali się wszyscy mężczyźni Sychem i&nbsp;cały dom Millo, poszli i&nbsp;obwołali Abimeleka królem na równinie, gdzie stał słup w&nbsp;Sychem.</p>
<p class="BibleIndent" id="BG-9_7"><sup>9.7</sup>&nbsp;Gdy doniesiono o&nbsp;tym Jotamowi, poszedł, stanął na szczycie góry Gerizim, podniósł głos i&nbsp;zawołał do nich: Posłuchajcie mnie, panowie Sychem, a&nbsp;was <i>też</i> Bóg usłyszy.</p>
<p class="BibleIndent" id="BG-9_8"><sup>9.8</sup>&nbsp;Zebrały się drzewa, aby namaścić nad sobą króla. I&nbsp;powiedziały do oliwki: Króluj nad nami.</p>
<p class="BibleIndent" id="BG-9_9"><sup>9.9</sup>&nbsp;Lecz oliwka odpowiedziała: Czy mam porzucić swój tłuszcz, przez który czci się Boga i&nbsp;ludzi, i&nbsp;pójść, aby być postawiona nad drzewami?</p>
<p class="BibleIndent" id="BG-9_10"><sup>9.10</sup>&nbsp;Potem drzewa powiedziały do drzewa figowego: Chodź ty i&nbsp;króluj nad nami.</p>
<p class="BibleIndent" id="BG-9_11"><sup>9.11</sup>&nbsp;Lecz drzewo figowe odpowiedziało im: Czy mam porzucić swoją słodycz i&nbsp;wyborny owoc i&nbsp;pójść, aby być postawione nad drzewami?</p>
<p class="BibleIndent" id="BG-9_12"><sup>9.12</sup>&nbsp;Następnie drzewa powiedziały do winorośli: Chodź ty i&nbsp;króluj nad nami.</p>
<p class="BibleIndent" id="BG-9_13"><sup>9.13</sup>&nbsp;Lecz winorośl odpowiedziała im: Czy mam porzucić swój moszcz, który cieszy Boga i&nbsp;ludzi, i&nbsp;pójść, aby być postawiona nad drzewami?</p>
<p class="BibleIndent" id="BG-9_14"><sup>9.14</sup>&nbsp;I wszystkie drzewa powiedziały do ostu: Chodź ty i&nbsp;króluj nad nami.</p>
<p class="BibleIndent" id="BG-9_15"><sup>9.15</sup>&nbsp;A oset odpowiedział drzewom: Jeśli naprawdę chcecie namaścić mnie na króla nad sobą, chodźcie i&nbsp;chrońcie się w&nbsp;moim cieniu. A&nbsp;jeśli nie, niech ogień wyjdzie z&nbsp;ostu i&nbsp;spali cedry libańskie.</p>
<p class="BibleIndent" id="BG-9_16"><sup>9.16</sup>&nbsp;Teraz więc, jeśli postąpiliście uczciwie i&nbsp;szczerze, ustanawiając sobie Abimeleka królem, i&nbsp;jeśli dobrze obeszliście się z&nbsp;Jerubbaalem i&nbsp;jego domem i&nbsp;odpłaciliście mu za dobrodziejstwa jego ręki;</p>
<p class="BibleIndent" id="BG-9_17"><sup>9.17</sup>&nbsp;Mój ojciec walczył bowiem za was i&nbsp;narażał swe życie na niebezpieczeństwo, aby was wyrwać z&nbsp;ręki Midianitów;</p>
<p class="BibleIndent" id="BG-9_18"><sup>9.18</sup>&nbsp;Wy zaś powstaliście dziś przeciw domowi mego ojca i&nbsp;zabiliście na jednym kamieniu jego synów, siedemdziesięciu ludzi, a&nbsp;syna jego służącej, Abimeleka, ustanowiliście królem nad ludźmi Sychem, dlatego że jest waszym bratem.</p>
<p class="BibleIndent" id="BG-9_19"><sup>9.19</sup>&nbsp;Jeśli więc uczciwie i&nbsp;szczerze obeszliście się dziś z&nbsp;Jerubbaalem i&nbsp;z&nbsp;jego domem, cieszcie się z&nbsp;Abimeleka, a&nbsp;on niech się też cieszy z&nbsp;was.</p>
<p class="BibleIndent" id="BG-9_20"><sup>9.20</sup>&nbsp;Lecz jeśli nie, niech wyjdzie ogień z&nbsp;Abimeleka i&nbsp;pożre mężczyzn Sychem i&nbsp;dom Millo; niech też wyjdzie ogień od mężczyzn Sychem i&nbsp;z&nbsp;domu Millo i&nbsp;pożre Abimeleka.</p>
<p class="BibleIndent" id="BG-9_21"><sup>9.21</sup>&nbsp;Wtedy Jotam umknął, uciekł i&nbsp;przybył do Beer, gdzie mieszkał z&nbsp;obawy przed swym bratem Abimelekiem.</p>
<p class="BibleIndent" id="BG-9_22"><sup>9.22</sup>&nbsp;A gdy Abimelek panował nad Izraelem przez trzy lata;</p>
<p class="BibleIndent" id="BG-9_23"><sup>9.23</sup>&nbsp;Bóg posłał złego ducha między Abimeleka a&nbsp;mężczyzn Sychem; i&nbsp;mężczyźni Sychem zbuntowali się przeciw Abimelekowi;</p>
<p class="BibleIndent" id="BG-9_24"><sup>9.24</sup>&nbsp;Aby została pomszczona krzywda dokonana na siedemdziesięciu synach Jerubbaala, aby ich krew spadła na ich brata Abimeleka, który ich zabił, i&nbsp;na mężczyzn Sychem, którzy pomogli mu zabić swoich braci.</p>
<p class="BibleIndent" id="BG-9_25"><sup>9.25</sup>&nbsp;I mężczyźni Sychem zasadzili się na niego na szczycie gór i&nbsp;napadali na każdego, kto przechodził tamtą drogą. I&nbsp;doniesiono o&nbsp;tym Abimelekowi.</p>
<p class="BibleIndent" id="BG-9_26"><sup>9.26</sup>&nbsp;Przyszedł też Gaal, syn Obeda, wraz ze swoimi braćmi, i&nbsp;przybył do Sychem, a&nbsp;mężczyźni Sychem zaufali mu.</p>
<p class="BibleIndent" id="BG-9_27"><sup>9.27</sup>&nbsp;Potem wyszli na pola, zbierali <i>plony</i> swoich winnic, tłoczyli <i>winogrona</i> i&nbsp;urządzili zabawę. Następnie weszli do domu swoich bogów, jedli, pili i&nbsp;złorzeczyli Abimelekowi.</p>
<p class="BibleIndent" id="BG-9_28"><sup>9.28</sup>&nbsp;Wtedy Gaal, syn Obeda, powiedział: Kim jest Abimelek i&nbsp;czym jest Sychem, żebyśmy mu służyli? Czy to nie jest syn Jerubbaala, a&nbsp;Zebul nie jest jego urzędnikiem? Służcie <i>raczej</i> mężczyznom Chamora, ojca Sychema. Dlaczego mielibyśmy służyć jemu?</p>
<p class="BibleIndent" id="BG-9_29"><sup>9.29</sup>&nbsp;Oby kto dał ten lud w&nbsp;moje ręce, abym usunął Abimeleka! I&nbsp;powiedział Abimelekowi: Zbierz sobie wojsko i&nbsp;wyjdź.</p>
<p class="BibleIndent" id="BG-9_30"><sup>9.30</sup>&nbsp;A gdy Zebul, przełożony tego miasta, usłyszał słowa Gaala, syna Obeda, zapłonął gniewem.</p>
<p class="BibleIndent" id="BG-9_31"><sup>9.31</sup>&nbsp;I potajemnie wyprawił posłańców do Abimeleka, mówiąc: Oto Gaal, syn Obeda, wraz ze swoimi braćmi przyszedł do Sychem i&nbsp;oto podburzają miasto przeciwko tobie.</p>
<p class="BibleIndent" id="BG-9_32"><sup>9.32</sup>&nbsp;Wstańcie więc nocą, ty i&nbsp;lud, który jest z&nbsp;tobą, i&nbsp;uczyńcie zasadzkę w&nbsp;polu.</p>
<p class="BibleIndent" id="BG-9_33"><sup>9.33</sup>&nbsp;A rano, gdy słońce wzejdzie, wstaniesz i&nbsp;uderzysz na miasto. A&nbsp;gdy on i&nbsp;lud, który <i>jest</i> z&nbsp;nim, wyjdą przeciwko tobie, uczynisz z&nbsp;nim według swego uznania.</p>
<p class="BibleIndent" id="BG-9_34"><sup>9.34</sup>&nbsp;Wstał więc w&nbsp;nocy Abimelek wraz z&nbsp;całym ludem, który z&nbsp;nim był, i&nbsp;zasadzili się na Sychem w&nbsp;czterech oddziałach.</p>
<p class="BibleIndent" id="BG-9_35"><sup>9.35</sup>&nbsp;A Gaal, syn Obeda, wyszedł i&nbsp;stanął w&nbsp;samej bramie miasta; wtedy Abimelek wraz z&nbsp;ludem, który z&nbsp;nim był, wyszedł z&nbsp;zasadzki.</p>
<p class="BibleIndent" id="BG-9_36"><sup>9.36</sup>&nbsp;A gdy Gaal zobaczył lud, powiedział do Zebula: Oto lud schodzi ze szczytu gór. Zebul odpowiedział mu: Widzisz cień gór i&nbsp;bierzesz go za ludzi.</p>
<p class="BibleIndent" id="BG-9_37"><sup>9.37</sup>&nbsp;I Gaal powiedział powtórnie: Oto lud schodzi z&nbsp;góry, a&nbsp;jeden oddział idzie drogą przez równinę Meonenim.</p>
<p class="BibleIndent" id="BG-9_38"><sup>9.38</sup>&nbsp;Wtedy Zebul powiedział do niego: Gdzież teraz są twoje usta, które mówiły: Kim jest Abimelek, abyśmy mu mieli służyć? Czyż to nie ten lud, którym wzgardziłeś? Wyjdź teraz i&nbsp;walcz z&nbsp;nim.</p>
<p class="BibleIndent" id="BG-9_39"><sup>9.39</sup>&nbsp;Wyszedł więc Gaal na czele mężczyzn Sychem i&nbsp;walczył z&nbsp;Abimelekiem.</p>
<p class="BibleIndent" id="BG-9_40"><sup>9.40</sup>&nbsp;I Abimelek ścigał go, gdy przed nim uciekał, a&nbsp;poległo wielu rannych aż do samej bramy.</p>
<p class="BibleIndent" id="BG-9_41"><sup>9.41</sup>&nbsp;Potem Abimelek został w&nbsp;Arum. A&nbsp;Zebul wygnał Gaala z&nbsp;jego braćmi tak, że nie mogli mieszkać w&nbsp;Sychem.</p>
<p class="BibleIndent" id="BG-9_42"><sup>9.42</sup>&nbsp;Nazajutrz lud wyszedł w&nbsp;pole i&nbsp;doniesiono o&nbsp;tym Abimelekowi.</p>
<p class="BibleIndent" id="BG-9_43"><sup>9.43</sup>&nbsp;Wziął więc lud, podzielił go na trzy oddziały i&nbsp;zasadził się w&nbsp;polu; a&nbsp;gdy zobaczył, że lud wychodzi z&nbsp;miasta, uderzył na niego i&nbsp;pobił <i>go</i>.</p>
<p class="BibleIndent" id="BG-9_44"><sup>9.44</sup>&nbsp;Abimelek i&nbsp;oddziały, które z&nbsp;nim były, wyruszyli i&nbsp;stanęli u&nbsp;samej bramy miasta, inne dwa oddziały zaś uderzyły na wszystkich, którzy <i>byli</i> na polu, i&nbsp;pobiły ich.</p>
<p class="BibleIndent" id="BG-9_45"><sup>9.45</sup>&nbsp;I Abimelek nacierał na miasto przez cały ten dzień, i&nbsp;zdobył je; a&nbsp;lud, który w&nbsp;nim <i>był</i>, zabił, miasto zaś zburzył i&nbsp;rozsiał na nim sól.</p>
<p class="BibleIndent" id="BG-9_46"><sup>9.46</sup>&nbsp;A kiedy usłyszeli o&nbsp;tym wszyscy mężczyźni, którzy byli w&nbsp;wieży Sychem, weszli do twierdzy domu boga Berit.</p>
<p class="BibleIndent" id="BG-9_47"><sup>9.47</sup>&nbsp;I doniesiono Abimelekowi, że zgromadzili się tam wszyscy mężczyźni z&nbsp;wieży Sychem.</p>
<p class="BibleIndent" id="BG-9_48"><sup>9.48</sup>&nbsp;Wtedy Abimelek wszedł na górę Salmon, on i&nbsp;cały lud, który z&nbsp;nim był; zabrał ze sobą siekierę, uciął gałąź z&nbsp;drzewa, wziął ją, włożył na swoje ramiona i&nbsp;powiedział do ludu, który z&nbsp;nim był: Co widzicie, że uczyniłem, szybko czyńcie to samo.</p>
<p class="BibleIndent" id="BG-9_49"><sup>9.49</sup>&nbsp;Każdy więc z&nbsp;całego ludu uciął swoją gałąź i&nbsp;poszedł za Abimelekiem; potem kładli je dokoła twierdzy i&nbsp;spalili nimi twierdzę ogniem. I&nbsp;zginęli tam wszyscy ludzie z&nbsp;wieży Sychem, około tysiąca mężczyzn i&nbsp;kobiet.</p>
<p class="BibleIndent" id="BG-9_50"><sup>9.50</sup>&nbsp;Potem Abimelek poszedł do Tebes, rozbił obóz naprzeciwko Tebes i&nbsp;zdobył je.</p>
<p class="BibleIndent" id="BG-9_51"><sup>9.51</sup>&nbsp;Lecz w&nbsp;środku miasta była potężna wieża, do której uciekli wszyscy mężczyźni, kobiety i&nbsp;wszyscy naczelnicy miasta. Zamknęli ją za sobą i&nbsp;weszli na dach wieży.</p>
<p class="BibleIndent" id="BG-9_52"><sup>9.52</sup>&nbsp;Wtedy Abimelek podszedł aż do samej wieży i&nbsp;nacierał na nią. Kiedy stanął u&nbsp;samych drzwi wieży, chciał ją spalić ogniem.</p>
<p class="BibleIndent" id="BG-9_53"><sup>9.53</sup>&nbsp;A pewna kobieta zrzuciła kawałek kamienia młyńskiego na głowę Abimeleka i&nbsp;rozbiła mu czaszkę.</p>
<p class="BibleIndent" id="BG-9_54"><sup>9.54</sup>&nbsp;On natychmiast zawołał młodzieńca, który nosił jego broń, i&nbsp;powiedział mu: Dobądź swój miecz i&nbsp;zabij mnie, by nie mówiono o&nbsp;mnie: Kobieta go zabiła. Przebił go więc jego giermek, tak że umarł.</p>
<p class="BibleIndent" id="BG-9_55"><sup>9.55</sup>&nbsp;A gdy mężczyźni Izraela zobaczyli, że Abimelek umarł, rozeszli się, każdy do swego miejsca.</p>
<p class="BibleIndent" id="BG-9_56"><sup>9.56</sup>&nbsp;Tak Bóg odpłacił Abimelekowi za zło, które wyrządził swemu ojcu, zabijając siedemdziesięciu swych braci.</p>
<p class="BibleIndent" id="BG-9_57"><sup>9.57</sup>&nbsp;I całe zło mężczyzn Sychem Bóg obrócił na ich głowy. Tak przyszło na nich przekleństwo Jotama, syna Jerubbaala.</p>
<h3 class="sigil_not_in_toc"><a href="../Text/PL-07.xhtml">Księga Sędziów 10</a></h3>
<p class="BibleIndent" id="BG-10_1"><sup>10.1</sup>&nbsp;Po Abimeleku powstał, aby bronić Izraela, Tola, syn Puy, syna Doda, mężczyzna z&nbsp;<i>pokolenia</i> Issachara. Mieszkał on w&nbsp;Szamir, na górze Efraim.</p>
<p class="BibleIndent" id="BG-10_2"><sup>10.2</sup>&nbsp;Sądził on Izraela przez dwadzieścia trzy lata, po czym umarł i&nbsp;został pogrzebany w&nbsp;Szamir.</p>
<p class="BibleIndent" id="BG-10_3"><sup>10.3</sup>&nbsp;A po nim powstał Jair Gileadczyk, który sądził Izraela przez dwadzieścia dwa lata.</p>
<p class="BibleIndent" id="BG-10_4"><sup>10.4</sup>&nbsp;Miał on trzydziestu synów, którzy jeździli na trzydziestu oślętach, a&nbsp;mieli trzydzieści miast zwanych do dziś Chawot-Jair, a&nbsp;<i>są</i> <i>one</i> w&nbsp;ziemi Gilead.</p>
<p class="BibleIndent" id="BG-10_5"><sup>10.5</sup>&nbsp;Umarł Jair i&nbsp;został pogrzebany w&nbsp;Kamon.</p>
<p class="BibleIndent" id="BG-10_6"><sup>10.6</sup>&nbsp;A synowie Izraela znowu czynili to, co złe w&nbsp;oczach PANA, służąc Baalom i&nbsp;Asztartom, bogom Syrii, bogom Sydonu, bogom Moabu, bogom synów Ammona i&nbsp;bogom filistyńskim, a&nbsp;opuścili PANA i&nbsp;nie służyli mu.</p>
<p class="BibleIndent" id="BG-10_7"><sup>10.7</sup>&nbsp;Dlatego gniew PANA zapłonął przeciw Izraelowi i&nbsp;wydał ich w&nbsp;ręce Filistynów oraz w&nbsp;ręce synów Ammona.</p>
<p class="BibleIndent" id="BG-10_8"><sup>10.8</sup>&nbsp;Oni trapili i&nbsp;uciskali synów Izraela od tego roku przez osiemnaście lat –&nbsp;wszystkich synów Izraela, którzy byli za Jordanem w&nbsp;ziemi Amorytów, która jest w&nbsp;Gileadzie.</p>
<p class="BibleIndent" id="BG-10_9"><sup>10.9</sup>&nbsp;Synowie Ammona przeprawili się też za Jordan, aby walczyć z&nbsp;Judą i&nbsp;Beniaminem, a&nbsp;także z&nbsp;domem Efraima, i&nbsp;Izrael był bardzo uciskany.</p>
<p class="BibleIndent" id="BG-10_10"><sup>10.10</sup>&nbsp;Wtedy synowie Izraela wołali do PANA: Zgrzeszyliśmy przeciw tobie, bo opuściliśmy naszego Boga, a&nbsp;służyliśmy Baalom.</p>
<p class="BibleIndent" id="BG-10_11"><sup>10.11</sup>&nbsp;I PAN powiedział do synów Izraela: Czy <i>nie</i> <i>wybawiłem</i> was od Egipcjan, od Amorytów, od synów Ammona i&nbsp;od Filistynów?</p>
<p class="BibleIndent" id="BG-10_12"><sup>10.12</sup>&nbsp;I od Sydończyków, Amalekitów i&nbsp;Mahanitów, którzy was gnębili? Gdy wołaliście do mnie, czy nie wybawiłem was z&nbsp;ich rąk?</p>
<p class="BibleIndent" id="BG-10_13"><sup>10.13</sup>&nbsp;Lecz wy mnie opuściliście i&nbsp;służyliście obcym bogom. Dlatego już was więcej nie wybawię.</p>
<p class="BibleIndent" id="BG-10_14"><sup>10.14</sup>&nbsp;Idźcie i&nbsp;wołajcie do bogów, których sobie wybraliście. Niech oni was wybawią w&nbsp;czasie waszego ucisku.</p>
<p class="BibleIndent" id="BG-10_15"><sup>10.15</sup>&nbsp;Synowie Izraela odpowiedzieli PANU: Zgrzeszyliśmy. Uczyń z&nbsp;nami, co wydaje się dobre w&nbsp;twoich oczach, tylko wybaw nas, prosimy, dzisiaj.</p>
<p class="BibleIndent" id="BG-10_16"><sup>10.16</sup>&nbsp;Wyrzucili więc obcych bogów spośród siebie i&nbsp;służyli PANU, a&nbsp;<i>PAN</i> wzruszył się niedolą Izraela.</p>
<p class="BibleIndent" id="BG-10_17"><sup>10.17</sup>&nbsp;Tymczasem synowie Ammona zebrali się i&nbsp;rozbili obóz w&nbsp;Gileadzie. Także synowie Izraela zebrali się i&nbsp;rozbili obóz w&nbsp;Mispie.</p>
<p class="BibleIndent" id="BG-10_18"><sup>10.18</sup>&nbsp;Wtedy lud i&nbsp;przełożeni Gileadu mówili między sobą: Kto pierwszy podejmie walkę z&nbsp;synami Ammona, ten stanie na czele wszystkich mieszkańców Gileadu.</p>
<h3 class="sigil_not_in_toc"><a href="../Text/PL-07.xhtml">Księga Sędziów 11</a></h3>
<p class="BibleIndent" id="BG-11_1"><sup>11.1</sup>&nbsp;A Jefte Gileadczyk był dzielnym wojownikiem, a&nbsp;był synem nierządnicy. Jeftego spłodził Gilead.</p>
<p class="BibleIndent" id="BG-11_2"><sup>11.2</sup>&nbsp;<i>Ale</i> również żona Gileada urodziła mu synów; gdy więc synowie tej żony dorośli, wygnali Jeftego, mówiąc mu: Nie będziesz brał dziedzictwa w&nbsp;domu naszego ojca, gdyż jesteś synem obcej kobiety.</p>
<p class="BibleIndent" id="BG-11_3"><sup>11.3</sup>&nbsp;Jefte uciekł więc przed swoimi braćmi i&nbsp;zamieszkał w&nbsp;ziemi Tob. Przyłączyli się do niego ludzie próżni i&nbsp;wyruszali z&nbsp;nim.</p>
<p class="BibleIndent" id="BG-11_4"><sup>11.4</sup>&nbsp;Po pewnym czasie synowie Ammona walczyli z&nbsp;Izraelem.</p>
<p class="BibleIndent" id="BG-11_5"><sup>11.5</sup>&nbsp;A gdy Ammonici zaczęli walczyć z&nbsp;Izraelem, starsi z&nbsp;Gileadu poszli sprowadzić Jeftego z&nbsp;ziemi Tob.</p>
<p class="BibleIndent" id="BG-11_6"><sup>11.6</sup>&nbsp;I powiedzieli mu: Chodź i&nbsp;bądź naszym dowódcą, a&nbsp;będziemy walczyć przeciwko synom Ammona.</p>
<p class="BibleIndent" id="BG-11_7"><sup>11.7</sup>&nbsp;Lecz Jefte odpowiedział starszym Gileadu: Czy wy nie znienawidziliście mnie i&nbsp;nie wygnaliście mnie z&nbsp;domu mego ojca? Dlaczego przyszliście do mnie teraz, gdy <i>znajdujecie</i> <i>się</i> w&nbsp;ucisku?</p>
<p class="BibleIndent" id="BG-11_8"><sup>11.8</sup>&nbsp;Wtedy starsi Gileadu powiedzieli do Jeftego: Dlatego teraz zwracamy się do ciebie, abyś poszedł z&nbsp;nami i&nbsp;walczył przeciwko synom Ammona, i&nbsp;był naszym wodzem nad wszystkimi mieszkańcami Gileadu.</p>
<p class="BibleIndent" id="BG-11_9"><sup>11.9</sup>&nbsp;I Jefte odpowiedział starszym z&nbsp;Gileadu: Jeśli sprowadzicie mnie, abym walczył przeciwko synom Ammona, a&nbsp;PAN mi ich wyda, czy będę waszym wodzem?</p>
<p class="BibleIndent" id="BG-11_10"><sup>11.10</sup>&nbsp;I starsi Gileadu odpowiedzieli Jeftemu: PAN będzie świadkiem między nami, jeśli nie postąpimy według twego słowa.</p>
<p class="BibleIndent" id="BG-11_11"><sup>11.11</sup>&nbsp;Wtedy Jefte poszedł ze starszymi Gileadu i&nbsp;lud ustanowił go nad sobą dowódcą i&nbsp;wodzem. I&nbsp;Jefte powtórzył wszystkie te słowa przed PANEM w&nbsp;Mispie.</p>
<p class="BibleIndent" id="BG-11_12"><sup>11.12</sup>&nbsp;Potem Jefte wyprawił posłańców do króla synów Ammona, mówiąc: Co zaszło między mną a&nbsp;tobą, że wyruszyłeś przeciwko mnie, aby walczyć w&nbsp;mojej ziemi?</p>
<p class="BibleIndent" id="BG-11_13"><sup>11.13</sup>&nbsp;Król synów Ammona odpowiedział posłańcom Jeftego: Ponieważ Izrael po wyjściu z&nbsp;Egiptu zajął moją ziemię od Arnonu aż do Jabbok i&nbsp;aż do Jordanu. Dlatego teraz zwróć mi ją pokojowo.</p>
<p class="BibleIndent" id="BG-11_14"><sup>11.14</sup>&nbsp;Jefte po raz drugi wyprawił posłańców do króla synów Ammona.</p>
<p class="BibleIndent" id="BG-11_15"><sup>11.15</sup>&nbsp;I powiedział mu: Tak mówi Jefte: Izrael nie zajął ziemi Moabu ani ziemi synów Ammona.</p>
<p class="BibleIndent" id="BG-11_16"><sup>11.16</sup>&nbsp;Lecz gdy Izrael wychodził z&nbsp;Egiptu przez pustynię aż do Morza Czerwonego i&nbsp;przyszedł do Kadesz;</p>
<p class="BibleIndent" id="BG-11_17"><sup>11.17</sup>&nbsp;Wtedy Izrael wyprawił posłów do króla Edomu, <i>mówiąc</i>: Pozwól mi, proszę, przejść przez twoją ziemię. Lecz król Edomu nie pozwolił. Posłał także do króla Moabu, i&nbsp;<i>on</i> nie pozwolił. Izrael więc pozostał w&nbsp;Kadesz.</p>
<p class="BibleIndent" id="BG-11_18"><sup>11.18</sup>&nbsp;A gdy szedł przez pustynię, obszedł ziemię Edomu i&nbsp;ziemię Moabu i&nbsp;przyszedł od wschodniej strony ziemi Moabu, i&nbsp;rozbił obóz za Arnonem, lecz nie wszedł w&nbsp;granice Moabu, bo Arnon <i>jest</i> granicą Moabu.</p>
<p class="BibleIndent" id="BG-11_19"><sup>11.19</sup>&nbsp;Dlatego Izrael wyprawił posłańców do Sichona, króla Amorytów, króla w&nbsp;Cheszbonie, i&nbsp;Izrael powiedział mu: Pozwól nam, proszę, przejść przez twoją ziemię aż do mego miejsca.</p>
<p class="BibleIndent" id="BG-11_20"><sup>11.20</sup>&nbsp;Lecz Sichon nie dowierzał Izraelowi, że chce przejść przez jego granicę; przeciwnie, Sichon zebrał cały swój lud i&nbsp;rozbił obóz w&nbsp;Jahaza, i&nbsp;stoczył bitwę z&nbsp;Izraelem.</p>
<p class="BibleIndent" id="BG-11_21"><sup>11.21</sup>&nbsp;PAN, Bóg Izraela, wydał zaś Sichona i&nbsp;cały jego lud w&nbsp;ręce Izraela, który ich pobił. Izrael wziął więc w&nbsp;posiadanie całą ziemię Amorytów, którzy w&nbsp;niej mieszkali.</p>
<p class="BibleIndent" id="BG-11_22"><sup>11.22</sup>&nbsp;Tak wziął w&nbsp;posiadanie wszystkie granice Amorytów: od Arnon aż do Jabbok i&nbsp;od pustyni aż do Jordanu.</p>
<p class="BibleIndent" id="BG-11_23"><sup>11.23</sup>&nbsp;Teraz więc PAN, Bóg Izraela, wypędził Amorytów przed swym ludem Izraelem, a&nbsp;ty chcesz ją posiąść?</p>
<p class="BibleIndent" id="BG-11_24"><sup>11.24</sup>&nbsp;Czyż nie weźmiesz w&nbsp;posiadanie tego, co daje ci posiąść Kemosz, twój bóg? Tak i&nbsp;my posiądziemy ziemię tego, kogo PAN, nasz Bóg, wygnał przed nami.</p>
<p class="BibleIndent" id="BG-11_25"><sup>11.25</sup>&nbsp;A teraz –&nbsp;czy jesteś lepszy od Balaka, syna Sippora, króla Moabu? Czy on się kiedyś spierał z&nbsp;Izraelem? Czy kiedyś z&nbsp;nim walczył?</p>
<p class="BibleIndent" id="BG-11_26"><sup>11.26</sup>&nbsp;Oto przez trzysta lat Izrael mieszkał w&nbsp;Cheszbonie i&nbsp;w&nbsp;przyległych do niego wioskach, także w&nbsp;Aroerze i&nbsp;w&nbsp;przyległych do niego wioskach oraz we wszystkich miastach, które są przy granicy Arnonu. Dlaczego nie próbowaliście ich odzyskać przez ten czas?</p>
<p class="BibleIndent" id="BG-11_27"><sup>11.27</sup>&nbsp;Nie ja zawiniłem tobie, ale ty wyrządzasz mi zło, że walczysz ze mną. Niech PAN, który jest Sędzią, rozsądzi dziś między synami Izraela a&nbsp;synami Ammona.</p>
<p class="BibleIndent" id="BG-11_28"><sup>11.28</sup>&nbsp;Lecz król synów Ammona nie posłuchał słów Jeftego, które mu przekazał.</p>
<p class="BibleIndent" id="BG-11_29"><sup>11.29</sup>&nbsp;Wtedy Duch PANA zstąpił na Jeftego, który przeszedł przez Gilead i&nbsp;Manassesa, przeszedł też przez Mispę w&nbsp;Gileadzie, a&nbsp;z&nbsp;Mispy w&nbsp;Gileadzie ciągnął przeciw synom Ammona.</p>
<p class="BibleIndent" id="BG-11_30"><sup>11.30</sup>&nbsp;Tam Jefte złożył PANU ślub, mówiąc: Jeśli naprawdę wydasz synów Ammona w&nbsp;moje ręce;</p>
<p class="BibleIndent" id="BG-11_31"><sup>11.31</sup>&nbsp;Wtedy to, co wyjdzie z&nbsp;drzwi mego domu naprzeciw mnie, gdy wrócę w&nbsp;pokoju od synów Ammona, będzie należało do PANA albo ofiaruję to na całopalenie.</p>
<p class="BibleIndent" id="BG-11_32"><sup>11.32</sup>&nbsp;Wyruszył więc Jefte przeciwko synom Ammona, by walczyć z&nbsp;nimi, a&nbsp;PAN wydał ich w&nbsp;jego ręce.</p>
<p class="BibleIndent" id="BG-11_33"><sup>11.33</sup>&nbsp;I zadał im wielką klęskę od Aroeru aż do wejścia do Menit –&nbsp;w dwudziestu miastach –&nbsp;i aż do równiny winnic. Tak synowie Ammona zostali poniżeni przed synami Izraela.</p>
<p class="BibleIndent" id="BG-11_34"><sup>11.34</sup>&nbsp;A gdy Jefte wracał do Mispy, do swego domu, oto jego córka wyszła mu naprzeciw, z&nbsp;bębnami i&nbsp;muzyką. A&nbsp;była ona jedynaczką, <i>bo</i> nie miał żadnego syna ani innej córki.</p>
<p class="BibleIndent" id="BG-11_35"><sup>11.35</sup>&nbsp;I gdy ją zobaczył, rozdarł swoje szaty i&nbsp;powiedział: Ach, moja córko, bardzo mnie zasmuciłaś! I&nbsp;jesteś z&nbsp;tych, którzy mnie zasmucają, bo złożyłem ślub PANU i&nbsp;nie mogę tego cofnąć.</p>
<p class="BibleIndent" id="BG-11_36"><sup>11.36</sup>&nbsp;Ona mu odpowiedziała: Ojcze mój, jeśli złożyłeś ślub PANU, uczyń ze mną tak, jak wypowiedziały twoje usta; PAN bowiem dał ci pomstę na twoich wrogach, na synach Ammona.</p>
<p class="BibleIndent" id="BG-11_37"><sup>11.37</sup>&nbsp;Powiedziała też do swego ojca: Tylko uczyń dla mnie to jedno: wypuść mnie na dwa miesiące, bym mogła pójść i&nbsp;chodzić po górach, i&nbsp;opłakiwać moje dziewictwo, ja i&nbsp;moje towarzyszki.</p>
<p class="BibleIndent" id="BG-11_38"><sup>11.38</sup>&nbsp;A <i>on</i> powiedział: Idź. I&nbsp;wypuścił ją na dwa miesiące. Poszła więc wraz ze swoimi towarzyszkami i&nbsp;opłakiwała swoje dziewictwo w&nbsp;górach.</p>
<p class="BibleIndent" id="BG-11_39"><sup>11.39</sup>&nbsp;A gdy minęły dwa miesiące, wróciła do swego ojca i&nbsp;wypełnił on na niej swój ślub, który złożył, a&nbsp;ona nie obcowała z&nbsp;mężczyzną. I&nbsp;weszło to w&nbsp;zwyczaj w&nbsp;Izraelu;</p>
<p class="BibleIndent" id="BG-11_40"><sup>11.40</sup>&nbsp;<i>Że</i> każdego roku schodziły się córki Izraela, aby przez cztery dni w&nbsp;roku rozmawiać z&nbsp;córką Jeftego Gileadczyka.</p>
<h3 class="sigil_not_in_toc"><a href="../Text/PL-07.xhtml">Księga Sędziów 12</a></h3>
<p class="BibleIndent" id="BG-12_1"><sup>12.1</sup>&nbsp;Potem zebrali się mężczyźni Efraimici i&nbsp;wyruszyli na północ, po czym powiedzieli do Jeftego: Dlaczego poszedłeś walczyć przeciwko synom Ammona, a&nbsp;nas nie wezwałeś, abyśmy poszli z&nbsp;tobą? Spalimy ogniem twój dom nad tobą.</p>
<p class="BibleIndent" id="BG-12_2"><sup>12.2</sup>&nbsp;I Jefte powiedział im: Ja i&nbsp;mój lud mieliśmy niemały spór z&nbsp;synami Ammona; i&nbsp;wzywałem was, lecz nie wybawiliście mnie z&nbsp;ich rąk.</p>
<p class="BibleIndent" id="BG-12_3"><sup>12.3</sup>&nbsp;A widząc, że nie chcieliście mnie wybawić, naraziłem swoje życie i&nbsp;wyruszyłem na synów Ammona, a&nbsp;PAN wydał ich w&nbsp;moje ręce. Dlaczego więc przyszliście dziś do mnie, by walczyć ze mną?</p>
<p class="BibleIndent" id="BG-12_4"><sup>12.4</sup>&nbsp;Zebrał więc Jefte wszystkich mężczyzn z&nbsp;Gileadu i&nbsp;walczył z&nbsp;Efraimem. I&nbsp;mężczyźni z&nbsp;Gileadu pobili Efraima, gdyż ci mówili: Wy, Gileadczycy, <i>którzy</i> <i>mieszkacie</i> między Efraimitami a&nbsp;Manassesytami, jesteście zbiegami z&nbsp;Efraima.</p>
<p class="BibleIndent" id="BG-12_5"><sup>12.5</sup>&nbsp;I Gileadczycy odebrali brody Jordanu Efraimowi. A&nbsp;gdy uciekający Efraimita mówił: Pozwólcie mi przejść, wtedy mężczyźni Gileadu pytali: Czy jesteś Efraimitą? A&nbsp;jeśli odpowiadał: Nie;</p>
<p class="BibleIndent" id="BG-12_6"><sup>12.6</sup>&nbsp;Wtedy mówili do niego: Wymów teraz: szibbolet, a&nbsp;ten mówił: sibbolet, bo inaczej nie mógł wymówić. Wtedy chwytali go i&nbsp;zabijali przy brodach Jordanu. I&nbsp;poległo w&nbsp;tym czasie z&nbsp;Efraima czterdzieści dwa tysiące.</p>
<p class="BibleIndent" id="BG-12_7"><sup>12.7</sup>&nbsp;A Jefte Gileadczyk sądził Izraela przez sześć lat. Potem umarł Jefte Gileadczyk i&nbsp;został pogrzebany w&nbsp;<i>jednym</i> z&nbsp;miast Gileadu.</p>
<p class="BibleIndent" id="BG-12_8"><sup>12.8</sup>&nbsp;Po nim sądził Izraela Ibsan z&nbsp;Betlejem.</p>
<p class="BibleIndent" id="BG-12_9"><sup>12.9</sup>&nbsp;A miał trzydziestu synów i&nbsp;trzydzieści córek, które powydawał z&nbsp;domu <i>za</i> <i>mąż</i>, a&nbsp;spoza domu sprowadził trzydzieści żon dla swoich synów. I&nbsp;sądził Izraela przez siedem lat.</p>
<p class="BibleIndent" id="BG-12_10"><sup>12.10</sup>&nbsp;Potem Ibsan umarł i&nbsp;został pogrzebany w&nbsp;Betlejem.</p>
<p class="BibleIndent" id="BG-12_11"><sup>12.11</sup>&nbsp;A po nim sądził Izraela Elon Zebulonita. Sądził on Izraela przez dziesięć lat.</p>
<p class="BibleIndent" id="BG-12_12"><sup>12.12</sup>&nbsp;Potem Elon Zebulonita umarł i&nbsp;został pogrzebany w&nbsp;Ajjalonie, w&nbsp;ziemi Zebulona.</p>
<p class="BibleIndent" id="BG-12_13"><sup>12.13</sup>&nbsp;A po nim sądził Izraela Abdon, syn Hillela, Piratończyk.</p>
<p class="BibleIndent" id="BG-12_14"><sup>12.14</sup>&nbsp;Miał on czterdziestu synów i&nbsp;trzydziestu wnuków, którzy jeździli na siedemdziesięciu oślętach. Sądził on Izraela przez osiem lat.</p>
<p class="BibleIndent" id="BG-12_15"><sup>12.15</sup>&nbsp;Potem umarł Abdon, syn Hillela, Piratończyk, i&nbsp;został pogrzebany w&nbsp;Piratonie, w&nbsp;ziemi Efraima, na górze Amalekitów.</p>
<h3 class="sigil_not_in_toc"><a href="../Text/PL-07.xhtml">Księga Sędziów 13</a></h3>
<p class="BibleIndent" id="BG-13_1"><sup>13.1</sup>&nbsp;Potem synowie Izraela znowu czynili to, co złe w&nbsp;oczach PANA. I&nbsp;wydał ich PAN w&nbsp;ręce Filistynów na czterdzieści lat.</p>
<p class="BibleIndent" id="BG-13_2"><sup>13.2</sup>&nbsp;A był pewien mężczyzna z&nbsp;Sorea, z&nbsp;pokolenia Dana, imieniem Manoach, a&nbsp;jego żona była niepłodna i&nbsp;nie rodziła.</p>
<p class="BibleIndent" id="BG-13_3"><sup>13.3</sup>&nbsp;I Anioł PANA ukazał się tej kobiecie, i&nbsp;powiedział do niej: Oto jesteś niepłodna i&nbsp;nie rodziłaś, ale poczniesz i&nbsp;urodzisz syna.</p>
<p class="BibleIndent" id="BG-13_4"><sup>13.4</sup>&nbsp;Dlatego teraz strzeż się, nie pij wina ani mocnego napoju i&nbsp;nie jedz nic nieczystego;</p>
<p class="BibleIndent" id="BG-13_5"><sup>13.5</sup>&nbsp;Bo oto poczniesz i&nbsp;urodzisz syna, a&nbsp;brzytwa nie dotknie jego głowy, bo to dziecko będzie nazirejczykiem dla Boga <i>już</i> od łona. I&nbsp;zacznie on wybawiać Izraela z&nbsp;rąk Filistynów.</p>
<p class="BibleIndent" id="BG-13_6"><sup>13.6</sup>&nbsp;Wtedy kobieta przyszła i&nbsp;powiedziała swemu mężowi: Przyszedł do mnie mąż Boży, którego oblicze było jak oblicze Anioła Boga, bardzo straszne. Nie pytałam go, skąd jest, nie oznajmił mi też swego imienia.</p>
<p class="BibleIndent" id="BG-13_7"><sup>13.7</sup>&nbsp;Powiedział mi tylko: Oto poczniesz i&nbsp;urodzisz syna. Teraz więc nie pij wina ani mocnego napoju i&nbsp;nie jedz niczego nieczystego, gdyż dziecko będzie nazirejczykiem dla Boga <i>już</i> od łona aż do dnia swojej śmierci.</p>
<p class="BibleIndent" id="BG-13_8"><sup>13.8</sup>&nbsp;Wtedy Manoach modlił się do PANA, mówiąc: Proszę, Panie mój, niech mąż Boży, którego posłałeś, przyjdzie znowu do nas i&nbsp;nauczy nas, co mamy czynić z&nbsp;dzieckiem, które się urodzi.</p>
<p class="BibleIndent" id="BG-13_9"><sup>13.9</sup>&nbsp;I Bóg wysłuchał głosu Manoacha. Przyszedł znowu Anioł Boga do tej kobiety, gdy siedziała na polu, lecz nie było przy niej jej męża Manoacha.</p>
<p class="BibleIndent" id="BG-13_10"><sup>13.10</sup>&nbsp;Kobieta pobiegła więc szybko i&nbsp;opowiedziała swemu mężowi: Oto ukazał mi się ten mąż, który przyszedł do mnie tamtego dnia.</p>
<p class="BibleIndent" id="BG-13_11"><sup>13.11</sup>&nbsp;A Manoach wstał i&nbsp;poszedł za swoją żoną. Gdy przyszedł do tego męża, powiedział mu: Czy jesteś tym mężem, który rozmawiał z&nbsp;<i>moją</i> żoną? A&nbsp;on odpowiedział: Jestem.</p>
<p class="BibleIndent" id="BG-13_12"><sup>13.12</sup>&nbsp;Manoach powiedział: Niech się teraz spełni twoje słowo. Lecz jak mamy postępować z&nbsp;dzieckiem i&nbsp;co mamy dla niego zrobić?</p>
<p class="BibleIndent" id="BG-13_13"><sup>13.13</sup>&nbsp;I Anioł PANA odpowiedział Manoachowi: Niech <i>twoja</i> żona wystrzega się wszystkiego, co jej powiedziałem.</p>
<p class="BibleIndent" id="BG-13_14"><sup>13.14</sup>&nbsp;Niech nie je niczego, co pochodzi z&nbsp;winorośli; także niech nie pije wina ani mocnego napoju, ani niech nie je żadnej rzeczy nieczystej. Niech przestrzega wszystkiego, co jej przykazałem.</p>
<p class="BibleIndent" id="BG-13_15"><sup>13.15</sup>&nbsp;Wtedy Manoach powiedział do Anioła PANA: Pozwól, proszę, że cię zatrzymamy i&nbsp;przygotujemy dla ciebie koźlątko.</p>
<p class="BibleIndent" id="BG-13_16"><sup>13.16</sup>&nbsp;Lecz Anioł PANA odpowiedział Manoachowi: Choćbyś mnie zatrzymał, nie będę jadł twego chleba. Ale jeśli chcesz złożyć całopalenie, złóż je PANU. Manoach nie wiedział bowiem, że to był Anioł PANA.</p>
<p class="BibleIndent" id="BG-13_17"><sup>13.17</sup>&nbsp;I Manoach powiedział do Anioła PANA: Jakie jest twoje imię, <i>abyśmy</i> cię uczcili, gdy spełni się twoje słowo?</p>
<p class="BibleIndent" id="BG-13_18"><sup>13.18</sup>&nbsp;Anioł PANA odpowiedział: Dlaczego pytasz o&nbsp;moje imię, które jest tajemnicze?</p>
<p class="BibleIndent" id="BG-13_19"><sup>13.19</sup>&nbsp;Wziął więc Manoach koźlę oraz ofiarę pokarmową i&nbsp;złożył to na skale PANU. A&nbsp;uczynił on cud, a&nbsp;Manoach i&nbsp;jego żona patrzyli <i>na</i> <i>to</i>.</p>
<p class="BibleIndent" id="BG-13_20"><sup>13.20</sup>&nbsp;A gdy płomień wznosił się z&nbsp;ołtarza ku niebu, wtedy Anioł PANA wstąpił w&nbsp;płomień ołtarza, a&nbsp;Manoach i&nbsp;jego żona, widząc to, upadli na twarze na ziemię.</p>
<p class="BibleIndent" id="BG-13_21"><sup>13.21</sup>&nbsp;I Anioł PANA już więcej nie ukazał się Manoachowi ani jego żonie. Wtedy Manoach poznał, że to był Anioł PANA.</p>
<p class="BibleIndent" id="BG-13_22"><sup>13.22</sup>&nbsp;Potem Manoach powiedział do swojej żony: Na pewno umrzemy, bo widzieliśmy Boga.</p>
<p class="BibleIndent" id="BG-13_23"><sup>13.23</sup>&nbsp;Jego żona zaś odpowiedziała mu: Gdyby PAN chciał nas zabić, nie przyjąłby z&nbsp;naszych rąk całopalenia i&nbsp;ofiary pokarmowej ani nie ukazałby nam tego wszystkiego, ani nie objawiłby nam teraz takich rzeczy.</p>
<p class="BibleIndent" id="BG-13_24"><sup>13.24</sup>&nbsp;Kobieta urodziła więc syna i&nbsp;nadała mu imię Samson. I&nbsp;dziecko rosło, a&nbsp;PAN mu błogosławił.</p>
<p class="BibleIndent" id="BG-13_25"><sup>13.25</sup>&nbsp;I Duch PANA zaczął go pobudzać w&nbsp;obozie Dan, między Sorea a&nbsp;Esztaol.</p>
<h3 class="sigil_not_in_toc"><a href="../Text/PL-07.xhtml">Księga Sędziów 14</a></h3>
<p class="BibleIndent" id="BG-14_1"><sup>14.1</sup>&nbsp;Samson poszedł do Timny i&nbsp;zobaczył tam kobietę z&nbsp;córek Filistynów.</p>
<p class="BibleIndent" id="BG-14_2"><sup>14.2</sup>&nbsp;A gdy wrócił, oznajmił swemu ojcu i&nbsp;swej matce: Widziałem w&nbsp;Timnie kobietę z&nbsp;córek Filistynów. Weźcie mi ją więc za żonę.</p>
<p class="BibleIndent" id="BG-14_3"><sup>14.3</sup>&nbsp;Jego ojciec i&nbsp;matka powiedzieli mu: Czy nie ma kobiety wśród córek twych braci ani w&nbsp;całym moim ludzie, że chcesz iść i&nbsp;wziąć sobie żonę spośród nieobrzezanych Filistynów? Samson odpowiedział swemu ojcu: Weźcie mi tę, bo spodobała się moim oczom.</p>
<p class="BibleIndent" id="BG-14_4"><sup>14.4</sup>&nbsp;A jego ojciec i&nbsp;matka nie wiedzieli, że to wyszło od PANA, bo on szukał sposobności przeciwko Filistynom. W&nbsp;tym czasie bowiem Filistyni panowali nad Izraelem.</p>
<p class="BibleIndent" id="BG-14_5"><sup>14.5</sup>&nbsp;Samson poszedł więc ze swoim ojcem i&nbsp;<i>swoją</i> matką do Timny i&nbsp;przyszli do winnic Timny. A&nbsp;oto młody, ryczący lew wybiegł mu naprzeciw.</p>
<p class="BibleIndent" id="BG-14_6"><sup>14.6</sup>&nbsp;Wtedy Duch PANA zawładnął nim i&nbsp;rozdarł on lwa, jakby rozdarł koźlę, choć nie miał nic w&nbsp;ręku. Jednak swojemu ojcu i&nbsp;<i>swojej</i> matce nie powiedział o&nbsp;tym, co uczynił.</p>
<p class="BibleIndent" id="BG-14_7"><sup>14.7</sup>&nbsp;Potem przyszedł i&nbsp;rozmawiał z&nbsp;tą kobietą, a&nbsp;ona podobała się Samsonowi.</p>
<p class="BibleIndent" id="BG-14_8"><sup>14.8</sup>&nbsp;A kiedy po kilku dniach wrócił, aby ją pojąć <i>za</i> <i>żonę</i>, zboczył <i>z</i> <i>drogi</i>, aby obejrzeć padlinę lwa. A&nbsp;oto rój pszczół i&nbsp;miód <i>były</i> w&nbsp;padlinie lwa.</p>
<p class="BibleIndent" id="BG-14_9"><sup>14.9</sup>&nbsp;Wziął go do rąk, szedł drogą i&nbsp;jadł, a&nbsp;gdy przyszedł do swego ojca i&nbsp;<i>swej</i> matki, dał im i&nbsp;jedli. Nie powiedział im jednak, że miodu nabrał z&nbsp;padliny lwa.</p>
<p class="BibleIndent" id="BG-14_10"><sup>14.10</sup>&nbsp;Potem jego ojciec poszedł do tej kobiety i&nbsp;Samson wyprawił tam wesele. Tak bowiem zwykli czynić młodzieńcy.</p>
<p class="BibleIndent" id="BG-14_11"><sup>14.11</sup>&nbsp;A gdy <i>Filistyni</i> ujrzeli go, wzięli trzydziestu towarzyszy, aby przy nim byli.</p>
<p class="BibleIndent" id="BG-14_12"><sup>14.12</sup>&nbsp;I Samson powiedział do nich: Zadam wam zagadkę. Jeśli ją rozwiążecie w&nbsp;ciągu siedmiu dni wesela i&nbsp;wyjaśnicie mi ją, dam wam trzydzieści prześcieradeł i&nbsp;trzydzieści szat zamiennych.</p>
<p class="BibleIndent" id="BG-14_13"><sup>14.13</sup>&nbsp;A jeśli mi <i>jej</i> nie rozwiążecie, wtedy to wy dacie mi trzydzieści prześcieradeł i&nbsp;trzydzieści szat zamiennych. Odpowiedzieli mu: Zadaj swoją zagadkę, a&nbsp;my jej posłuchamy.</p>
<p class="BibleIndent" id="BG-14_14"><sup>14.14</sup>&nbsp;I powiedział do nich: Z&nbsp;pożerającego wyszedł pokarm, a&nbsp;z&nbsp;mocnego wyszła słodycz. I&nbsp;przez trzy dni nie mogli rozwiązać tej zagadki.</p>
<p class="BibleIndent" id="BG-14_15"><sup>14.15</sup>&nbsp;I powiedzieli siódmego dnia do żony Samsona: Namów swego męża, aby nam zdradził zagadkę, inaczej spalimy ogniem ciebie i&nbsp;dom twego ojca. Czy po to nas wezwaliście, aby nas ograbić? Czy nie po to?</p>
<p class="BibleIndent" id="BG-14_16"><sup>14.16</sup>&nbsp;Płakała więc żona Samsona przed nim, mówiąc: Tak naprawdę nienawidzisz mnie i&nbsp;nie kochasz mnie. Zadałeś synom mego ludu zagadkę i&nbsp;nie chcesz mi jej wyjaśnić. I&nbsp;powiedział jej: Oto nie wyjaśniłem jej swojemu ojcu i&nbsp;<i>swojej</i> matce, a&nbsp;tobie miałbym ją wyjaśnić?</p>
<p class="BibleIndent" id="BG-14_17"><sup>14.17</sup>&nbsp;I płakała przed nim przez siedem dni, póki trwało wesele. A&nbsp;siódmego dnia wyjaśnił jej, bo mu się naprzykrzała. A&nbsp;ona powiedziała zagadkę synom swego ludu.</p>
<p class="BibleIndent" id="BG-14_18"><sup>14.18</sup>&nbsp;A siódmego dnia przed zachodem słońca mężczyźni tego miasta powiedzieli do niego: Cóż słodszego nad miód, a&nbsp;co mocniejszego nad lwa? On im odpowiedział: Gdybyście nie orali moją jałowicą, nie odgadlibyście mojej zagadki.</p>
<p class="BibleIndent" id="BG-14_19"><sup>14.19</sup>&nbsp;Potem zstąpił na niego Duch PANA i&nbsp;poszedł do Aszkelonu, zabił trzydziestu mężczyzn spośród nich, zdjął z&nbsp;nich łupy i&nbsp;dał <i>szaty</i> zamienne tym, którzy rozwiązali zagadkę. I&nbsp;rozpalił się jego gniew, i&nbsp;poszedł do domu swojego ojca.</p>
<p class="BibleIndent" id="BG-14_20"><sup>14.20</sup>&nbsp;Żona Samsona zaś została oddana jego towarzyszowi, który był jego przyjacielem.</p>
<h3 class="sigil_not_in_toc"><a href="../Text/PL-07.xhtml">Księga Sędziów 15</a></h3>
<p class="BibleIndent" id="BG-15_1"><sup>15.1</sup>&nbsp;Po <i>kilku</i> dniach, w&nbsp;czasie żniw pszenicy, Samson odwiedził swoją żonę. Przyniósł jej koźlątko i&nbsp;mówił: Wejdę do swojej żony, do jej pokoju. Lecz jej ojciec nie pozwolił mu wejść.</p>
<p class="BibleIndent" id="BG-15_2"><sup>15.2</sup>&nbsp;Jej ojciec powiedział: Myślałem, że ją znienawidziłeś, dałem ją więc twemu towarzyszowi. Czy jej młodsza siostra nie jest piękniejsza od niej? Weź ją sobie zamiast niej.</p>
<p class="BibleIndent" id="BG-15_3"><sup>15.3</sup>&nbsp;I Samson odpowiedział im: Już teraz będę bez winy wobec Filistynów, choć uczynię im coś złego.</p>
<p class="BibleIndent" id="BG-15_4"><sup>15.4</sup>&nbsp;Poszedł więc Samson i&nbsp;nałapał trzysta lisów, wziął pochodnie, przywiązał ogon do ogona, a&nbsp;pośrodku między dwoma ogonami uwiązał po jednej pochodni.</p>
<p class="BibleIndent" id="BG-15_5"><sup>15.5</sup>&nbsp;Potem podpalił pochodnie i&nbsp;wypuścił <i>je</i> na zboża Filistynów, i&nbsp;spalił tak stogi, jak i&nbsp;stojące zboża oraz winnice z&nbsp;oliwkami.</p>
<p class="BibleIndent" id="BG-15_6"><sup>15.6</sup>&nbsp;Wtedy Filistyni powiedzieli: Któż to uczynił? I&nbsp;odpowiedziano: Samson, zięć Timnity, ponieważ ten odebrał mu żonę i&nbsp;dał ją jego towarzyszowi. Poszli więc Filistyni i&nbsp;spalili ją i&nbsp;jej ojca.</p>
<p class="BibleIndent" id="BG-15_7"><sup>15.7</sup>&nbsp;Samson powiedział im: Chociaż tak uczyniliście, jeszcze się zemszczę na was, a&nbsp;potem ustąpię.</p>
<p class="BibleIndent" id="BG-15_8"><sup>15.8</sup>&nbsp;I zadał im wielką klęskę, bijąc od bioder aż do goleni, po czym odszedł i&nbsp;zamieszkał na wierzchołku skały Etam.</p>
<p class="BibleIndent" id="BG-15_9"><sup>15.9</sup>&nbsp;Wtedy Filistyni wyruszyli, rozbili obóz w&nbsp;Judzie i&nbsp;rozciągnęli się <i>aż</i> do Lechi.</p>
<p class="BibleIndent" id="BG-15_10"><sup>15.10</sup>&nbsp;Mężczyźni Judy wówczas powiedzieli: Dlaczego wyruszyliście przeciwko nam? I&nbsp;odpowiedzieli: Przyszliśmy, aby związać Samsona i&nbsp;uczynić mu tak, jak <i>on</i> nam uczynił.</p>
<p class="BibleIndent" id="BG-15_11"><sup>15.11</sup>&nbsp;Wyruszyło więc trzy tysiące mężczyzn z&nbsp;Judy na szczyt skały Etam i&nbsp;powiedzieli do Samsona: Czy nie wiesz, że Filistyni panują nad nami? I&nbsp;co nam uczyniłeś? I&nbsp;odpowiedział im: Jak oni mi uczynili, tak ja im uczyniłem.</p>
<p class="BibleIndent" id="BG-15_12"><sup>15.12</sup>&nbsp;I powiedzieli mu: Przyszliśmy, aby cię związać i&nbsp;wydać w&nbsp;ręce Filistynów. Samson odpowiedział im: Przysięgnijcie mi, że sami się na mnie nie targniecie.</p>
<p class="BibleIndent" id="BG-15_13"><sup>15.13</sup>&nbsp;A oni mu odpowiedzieli: Nie, tylko zwiążemy cię i&nbsp;wydamy w&nbsp;ich ręce, lecz cię nie zabijemy. Związali go więc dwoma nowymi powrozami i&nbsp;sprowadzili go ze skały.</p>
<p class="BibleIndent" id="BG-15_14"><sup>15.14</sup>&nbsp;Gdy przybył do Lechi, Filistyni z&nbsp;krzykiem wyszli mu na spotkanie. Wtedy Duch PANA zawładnął nim i&nbsp;powrozy, które były na jego ramionach, stały się jak lniane nici spalone ogniem i&nbsp;rozerwały się więzy na jego rękach.</p>
<p class="BibleIndent" id="BG-15_15"><sup>15.15</sup>&nbsp;Następnie znalazł świeżą oślą szczękę, wyciągnął po nią rękę, wziął ją i&nbsp;zabił nią tysiąc mężczyzn.</p>
<p class="BibleIndent" id="BG-15_16"><sup>15.16</sup>&nbsp;Potem Samson powiedział: Szczęką oślą, stos na stosach, szczęką oślą zabiłem tysiąc mężczyzn.</p>
<p class="BibleIndent" id="BG-15_17"><sup>15.17</sup>&nbsp;A gdy przestał mówić, wyrzucił szczękę z&nbsp;ręki i&nbsp;nazwał to miejsce Ramat-Lechi.</p>
<p class="BibleIndent" id="BG-15_18"><sup>15.18</sup>&nbsp;Wtedy odczuł wielkie pragnienie i&nbsp;zawołał do PANA: Ty dałeś przez rękę swego sługi to wielkie wybawienie, a&nbsp;teraz mam umrzeć z&nbsp;pragnienia albo wpaść w&nbsp;ręce nieobrzezanych?</p>
<p class="BibleIndent" id="BG-15_19"><sup>15.19</sup>&nbsp;A Bóg rozszczepił <i>wgłębienie</i> skalne, które było w&nbsp;Lechi, i&nbsp;wyszły z&nbsp;niego wody. Napił się i&nbsp;ożył jego duch, i&nbsp;odzyskał siły. Dlatego nadał temu miejscu nazwę: En-Hakkore, a&nbsp;jest <i>ono</i> w&nbsp;Lechi aż do dziś.</p>
<p class="BibleIndent" id="BG-15_20"><sup>15.20</sup>&nbsp;I sądził Izraela za dni Filistynów przez dwadzieścia lat.</p>
<h3 class="sigil_not_in_toc"><a href="../Text/PL-07.xhtml">Księga Sędziów 16</a></h3>
<p class="BibleIndent" id="BG-16_1"><sup>16.1</sup>&nbsp;Potem Samson poszedł do Gazy i&nbsp;gdy zobaczył tam nierządnicę, obcował z&nbsp;nią.</p>
<p class="BibleIndent" id="BG-16_2"><sup>16.2</sup>&nbsp;I powiadomiono mieszkańców Gazy: Przybył tu Samson. Otoczyli go więc i&nbsp;czyhali na niego przez całą noc w&nbsp;bramie miasta. Zachowywali się cicho przez całą noc, mówiąc: Gdy zacznie świtać, zabijemy go.</p>
<p class="BibleIndent" id="BG-16_3"><sup>16.3</sup>&nbsp;Ale Samson spał do północy, a&nbsp;o&nbsp;północy wstał, chwycił wrota bramy miejskiej z&nbsp;dwoma słupami i&nbsp;wyrwał je z&nbsp;zasuwą, potem włożył na swoje ramiona i&nbsp;zaniósł je na szczyt góry, która była naprzeciw Hebronu.</p>
<p class="BibleIndent" id="BG-16_4"><sup>16.4</sup>&nbsp;Potem w&nbsp;dolinie Sorek zakochał się w&nbsp;kobiecie, która miała na imię Dalila.</p>
<p class="BibleIndent" id="BG-16_5"><sup>16.5</sup>&nbsp;I przyszli do niej książęta Filistynów i&nbsp;powiedzieli jej: Oszukaj go i&nbsp;dowiedz się, w&nbsp;czym <i>tkwi</i> jego wielka siła i&nbsp;jak moglibyśmy go pokonać, by go związać i&nbsp;gnębić, a&nbsp;każdy z&nbsp;nas da ci tysiąc sto srebrników.</p>
<p class="BibleIndent" id="BG-16_6"><sup>16.6</sup>&nbsp;Powiedziała więc Dalila do Samsona: Powiedz mi, proszę, w&nbsp;czym tkwi twoja wielka siła i&nbsp;czym można by cię związać, by cię gnębić?</p>
<p class="BibleIndent" id="BG-16_7"><sup>16.7</sup>&nbsp;Samson jej odpowiedział: Gdyby mnie związano siedmioma świeżymi witkami, które jeszcze nie wyschły, wtedy osłabnę i&nbsp;będę jak każdy inny człowiek.</p>
<p class="BibleIndent" id="BG-16_8"><sup>16.8</sup>&nbsp;I książęta Filistynów przynieśli jej siedem świeżych witek, które jeszcze nie wyschły, i&nbsp;związała go nimi.</p>
<p class="BibleIndent" id="BG-16_9"><sup>16.9</sup>&nbsp;Tymczasem czyhający na niego siedzieli u&nbsp;niej w&nbsp;komorze. Wtedy powiedziała mu: Filistyni nad tobą, Samsonie! Lecz <i>on</i> zerwał witki, jakby ktoś zerwał zgrzebną nić, gdy dotknie jej ogień. Nie poznano więc, <i>w</i> <i>czym</i> <i>tkwiła</i> jego siła.</p>
<p class="BibleIndent" id="BG-16_10"><sup>16.10</sup>&nbsp;Potem Dalila powiedziała do Samsona: Oszukałeś mnie i&nbsp;skłamałeś mi. Teraz powiedz mi, proszę, czym można by cię związać?</p>
<p class="BibleIndent" id="BG-16_11"><sup>16.11</sup>&nbsp;A on jej odpowiedział: Gdyby mnie związano nowymi powrozami, których <i>jeszcze</i> nie używano, wtedy osłabnę i&nbsp;będę jak każdy inny człowiek.</p>
<p class="BibleIndent" id="BG-16_12"><sup>16.12</sup>&nbsp;Dalila wzięła więc nowe powrozy i&nbsp;związała go nimi, i&nbsp;powiedziała do niego: Filistyni nad tobą, Samsonie! A&nbsp;czyhający na niego siedzieli w&nbsp;komorze, lecz <i>on</i> porwał je ze swych ramion jak nici.</p>
<p class="BibleIndent" id="BG-16_13"><sup>16.13</sup>&nbsp;Wtedy Dalila powiedziała do Samsona: Aż dotąd szydziłeś ze mnie i&nbsp;okłamywałeś mnie. Powiedz mi, czym można by cię związać? I&nbsp;powiedział jej: Jeśli spleciesz siedem pasm z&nbsp;mojej głowy w&nbsp;osnowę przędzy.</p>
<p class="BibleIndent" id="BG-16_14"><sup>16.14</sup>&nbsp;Ona wtedy przybiła <i>je</i> kołkiem i&nbsp;powiedziała do niego: Filistyni nad tobą, Samsonie! Lecz <i>on</i> obudził się ze snu i&nbsp;wyrwał kołek z&nbsp;osnową i&nbsp;z&nbsp;wałkiem.</p>
<p class="BibleIndent" id="BG-16_15"><sup>16.15</sup>&nbsp;Znowu powiedziała do niego: Jak możesz mówić: Kocham cię, skoro twoje serce nie jest ze mną. Już trzykrotnie mnie oszukałeś i&nbsp;nie powiedziałeś mi, w&nbsp;czym tkwi twoja wielka siła.</p>
<p class="BibleIndent" id="BG-16_16"><sup>16.16</sup>&nbsp;A gdy mu się tak naprzykrzała słowami każdego dnia i&nbsp;naciskała na niego tak, że jego dusza zmęczyła się na śmierć;</p>
<p class="BibleIndent" id="BG-16_17"><sup>16.17</sup>&nbsp;Wtedy otworzył przed nią całe swoje serce i&nbsp;powiedział jej: Brzytwa nigdy nie dotknęła mojej głowy, bo jestem nazirejczykiem dla Boga <i>już</i> z&nbsp;łona mojej matki. Jeśli zostanę ogolony, odejdzie ode mnie moja siła, osłabnę i&nbsp;będę jak każdy inny człowiek.</p>
<p class="BibleIndent" id="BG-16_18"><sup>16.18</sup>&nbsp;A gdy Dalila spostrzegła, że otworzył przed nią całe swoje serce, wezwała książąt Filistynów, mówiąc: Przyjdźcie raz <i>jeszcze</i>, gdyż otworzył przede mną całe swoje serce. Przyszli więc do niej książęta Filistynów, niosąc srebro w&nbsp;rękach.</p>
<p class="BibleIndent" id="BG-16_19"><sup>16.19</sup>&nbsp;Wtedy uśpiła go na swoich kolanach, przywołała <i>pewnego</i> człowieka i&nbsp;kazała zgolić siedem pasm jego głowy; potem zaczęła go gnębić, a&nbsp;jego siła odeszła od niego.</p>
<p class="BibleIndent" id="BG-16_20"><sup>16.20</sup>&nbsp;I powiedziała: Filistyni nad tobą, Samsonie! A&nbsp;gdy się obudził ze snu, powiedział: Wyjdę jak poprzednio i&nbsp;otrząsnę się. Lecz nie wiedział, że PAN odstąpił od niego.</p>
<p class="BibleIndent" id="BG-16_21"><sup>16.21</sup>&nbsp;Wtedy Filistyni pojmali go, wyłupili mu oczy i&nbsp;zaprowadzili do Gazy, a&nbsp;tam związali go dwoma spiżowymi łańcuchami i&nbsp;musiał mleć w&nbsp;domu więźniów.</p>
<p class="BibleIndent" id="BG-16_22"><sup>16.22</sup>&nbsp;Potem włosy na jego głowie zaczęły odrastać po ogoleniu.</p>
<p class="BibleIndent" id="BG-16_23"><sup>16.23</sup>&nbsp;A książęta Filistynów zebrali się, aby złożyć swemu bogu Dagonowi wielką ofiarę i&nbsp;radować się. Mówili bowiem: Nasz bóg wydał w&nbsp;nasze ręce Samsona, naszego wroga.</p>
<p class="BibleIndent" id="BG-16_24"><sup>16.24</sup>&nbsp;Kiedy ludzie widzieli go, chwalili swego boga, bo mówili: Nasz bóg wydał w&nbsp;nasze ręce naszego wroga, tego, który pustoszył naszą ziemię i&nbsp;który wielu z&nbsp;naszych pozabijał.</p>
<p class="BibleIndent" id="BG-16_25"><sup>16.25</sup>&nbsp;A gdy ich serca się rozweseliły, powiedzieli: Zawołajcie Samsona, aby nas zabawiał. Przywołano więc Samsona z&nbsp;domu więźniów, aby ich zabawiał. I&nbsp;postawili go między dwiema kolumnami.</p>
<p class="BibleIndent" id="BG-16_26"><sup>16.26</sup>&nbsp;Wtedy Samson powiedział do chłopca, który go trzymał za rękę: Poprowadź mnie, abym mógł dotknąć kolumn, na których stoi dom, abym się o&nbsp;nie oparł.</p>
<p class="BibleIndent" id="BG-16_27"><sup>16.27</sup>&nbsp;A dom był pełen mężczyzn i&nbsp;kobiet, <i>byli</i> tam wszyscy książęta Filistynów, na dachu zaś <i>było</i> około trzech tysięcy mężczyzn i&nbsp;kobiet, którzy się przyglądali, gdy Samson <i>ich</i> zabawiał.</p>
<p class="BibleIndent" id="BG-16_28"><sup>16.28</sup>&nbsp;Wówczas Samson wezwał PANA i&nbsp;powiedział: Panie BOŻE, wspomnij na mnie, proszę, i&nbsp;wzmocnij mnie tylko ten jeden raz, Boże, abym mógł się zemścić już na Filistynach za dwoje moich oczu.</p>
<p class="BibleIndent" id="BG-16_29"><sup>16.29</sup>&nbsp;Ujął więc Samson obie środkowe kolumny, na których stał dom i&nbsp;o&nbsp;które się wsparł, jedną swoją prawą ręką, a&nbsp;drugą swoją lewą ręką.</p>
<p class="BibleIndent" id="BG-16_30"><sup>16.30</sup>&nbsp;Potem Samson powiedział: Niech umrę z&nbsp;Filistynami. A&nbsp;gdy się o&nbsp;nie mocno oparł, dom upadł na książąt i&nbsp;na cały lud, który w&nbsp;nim był. A&nbsp;martwych, których zabił przy swojej śmierci, było więcej niż tych, których zabił za swego życia.</p>
<p class="BibleIndent" id="BG-16_31"><sup>16.31</sup>&nbsp;I przyszli jego bracia i&nbsp;cały dom jego ojca, wzięli go, wrócili i&nbsp;pogrzebali go między Sorea a&nbsp;Esztaol, w&nbsp;grobie Manoacha, jego ojca. A&nbsp;sądził on Izraela przez dwadzieścia lat.</p>
<h3 class="sigil_not_in_toc"><a href="../Text/PL-07.xhtml">Księga Sędziów 17</a></h3>
<p class="BibleIndent" id="BG-17_1"><sup>17.1</sup>&nbsp;A był pewien człowiek z&nbsp;góry Efraim imieniem Micheasz.</p>
<p class="BibleIndent" id="BG-17_2"><sup>17.2</sup>&nbsp;Powiedział on do swojej matki: Te tysiąc sto srebrników, które ci ukradziono, z&nbsp;powodu których przeklinałaś i&nbsp;o&nbsp;których mówiłaś do moich uszu, otóż <i>to</i> srebro jest u&nbsp;mnie, ja je wziąłem. I&nbsp;jego matka powiedziała: Błogosławiony jesteś, mój synu, <i>przez</i> PANA.</p>
<p class="BibleIndent" id="BG-17_3"><sup>17.3</sup>&nbsp;I zwrócił swej matce owe tysiąc sto srebrników, po czym matka powiedziała: Poświęciłam to srebro PANU ze swojej ręki <i>dla</i> <i>ciebie</i>, mój synu, aby uczyniono <i>z</i> <i>niego</i> posąg ryty oraz posąg odlany, dlatego teraz oddaję ci je.</p>
<p class="BibleIndent" id="BG-17_4"><sup>17.4</sup>&nbsp;Lecz on zwrócił to srebro swojej matce. Wtedy jego matka wzięła dwieście srebrników, dała je złotnikowi, a&nbsp;on uczynił z&nbsp;nich posąg ryty oraz posąg odlany, które stały <i>potem</i> w&nbsp;domu Micheasza.</p>
<p class="BibleIndent" id="BG-17_5"><sup>17.5</sup>&nbsp;A Micheasz miał u&nbsp;siebie kaplicę bogów, sporządził też efod i&nbsp;terafim i&nbsp;poświęcił jednego ze swych synów, aby był jego kapłanem.</p>
<p class="BibleIndent" id="BG-17_6"><sup>17.6</sup>&nbsp;W tych dniach nie było króla w&nbsp;Izraelu, każdy czynił to, co było słuszne w&nbsp;jego oczach.</p>
<p class="BibleIndent" id="BG-17_7"><sup>17.7</sup>&nbsp;Był pewien młodzieniec z&nbsp;Betlejem judzkiego, z&nbsp;pokolenia Judy. Był on Lewitą i&nbsp;tam przebywał.</p>
<p class="BibleIndent" id="BG-17_8"><sup>17.8</sup>&nbsp;Ten człowiek wyruszył z&nbsp;miasta Betlejem judzkiego, aby zamieszkać, gdzie mu się trafi. Wędrując tak, przyszedł na górę Efraim aż do domu Micheasza.</p>
<p class="BibleIndent" id="BG-17_9"><sup>17.9</sup>&nbsp;Micheasz powiedział do niego: Skąd przychodzisz? I&nbsp;odpowiedział mu: Jestem Lewitą z&nbsp;Betlejem judzkiego, a&nbsp;idę, aby zamieszkać, gdzie mi się trafi.</p>
<p class="BibleIndent" id="BG-17_10"><sup>17.10</sup>&nbsp;I Micheasz powiedział mu: Zostań u&nbsp;mnie i&nbsp;bądź mi za ojca i&nbsp;za kapłana, a&nbsp;dam ci dziesięć srebrników rocznie, drugą szatę i&nbsp;wyżywienie. I&nbsp;Lewita poszedł <i>za</i> <i>nim</i>.</p>
<p class="BibleIndent" id="BG-17_11"><sup>17.11</sup>&nbsp;I spodobało się Lewicie mieszkać z&nbsp;tym człowiekiem; a&nbsp;ten młodzieniec stał się dla niego jakby jednym z&nbsp;jego synów.</p>
<p class="BibleIndent" id="BG-17_12"><sup>17.12</sup>&nbsp;Micheasz poświęcił Lewitę i&nbsp;młodzieniec ten został jego kapłanem, i&nbsp;mieszkał w&nbsp;domu Micheasza.</p>
<p class="BibleIndent" id="BG-17_13"><sup>17.13</sup>&nbsp;Wtedy Micheasz powiedział: Teraz wiem, że PAN będzie mnie błogosławił, gdyż mam Lewitę za kapłana.</p>
<h3 class="sigil_not_in_toc"><a href="../Text/PL-07.xhtml">Księga Sędziów 18</a></h3>
<p class="BibleIndent" id="BG-18_1"><sup>18.1</sup>&nbsp;W tych dniach nie było króla w&nbsp;Izraelu, toteż w&nbsp;tych dniach pokolenie Dana szukało sobie dziedzictwa do zamieszkania. Aż do tego dnia bowiem nie przypadło im dziedzictwo pośród pokoleń Izraela.</p>
<p class="BibleIndent" id="BG-18_2"><sup>18.2</sup>&nbsp;Synowie Dana wyprawili więc ze swoich granic pięciu mężczyzn ze swego pokolenia, walecznych mężczyzn z&nbsp;Sorea i&nbsp;Esztaol, aby wyszpiegowali ziemię i&nbsp;zbadali ją. Powiedzieli do nich: Idźcie, zbadajcie ziemię. Ci przybyli <i>na</i> górę Efraim, aż do domu Micheasza, i&nbsp;tam przenocowali.</p>
<p class="BibleIndent" id="BG-18_3"><sup>18.3</sup>&nbsp;Gdy byli blisko domu Micheasza, poznali głos młodzieńca Lewity. Wstąpili więc tam i&nbsp;zapytali go: Kto cię tu przyprowadził? I&nbsp;co tu robisz? I&nbsp;jaką masz tu sprawę?</p>
<p class="BibleIndent" id="BG-18_4"><sup>18.4</sup>&nbsp;A on im odpowiedział: Tak a&nbsp;tak postąpił ze mną Micheasz, najął mnie i&nbsp;jestem jego kapłanem.</p>
<p class="BibleIndent" id="BG-18_5"><sup>18.5</sup>&nbsp;I powiedzieli do niego: Prosimy, poradź się Boga, abyśmy się dowiedzieli, czy poszczęści się nam nasza droga, którą idziemy.</p>
<p class="BibleIndent" id="BG-18_6"><sup>18.6</sup>&nbsp;I kapłan im odpowiedział: Idźcie w&nbsp;pokoju. PAN bowiem czuwa nad waszą drogą, którą idziecie.</p>
<p class="BibleIndent" id="BG-18_7"><sup>18.7</sup>&nbsp;Poszło więc tych pięciu mężczyzn i&nbsp;przybyli do Lajisz. I&nbsp;zobaczyli, że lud, który w&nbsp;nim był, mieszkał beztrosko, według zwyczaju Sydończyków, spokojnie i&nbsp;bezpiecznie, i&nbsp;że nie było władcy, który by ich trapił w&nbsp;tej ziemi. Ponadto byli daleko od Sydończyków i&nbsp;nie mieli z&nbsp;nikim <i>żadnych</i> interesów.</p>
<p class="BibleIndent" id="BG-18_8"><sup>18.8</sup>&nbsp;Gdy więc wrócili do swych braci do Sorea i&nbsp;Esztaol, ich bracia zapytali ich: Co <i>powiecie</i>?</p>
<p class="BibleIndent" id="BG-18_9"><sup>18.9</sup>&nbsp;Odpowiedzieli: Wstańcie i&nbsp;wyruszajmy przeciwko nim. Widzieliśmy bowiem ziemię, a&nbsp;jest ona bardzo dobra. A&nbsp;wy stoicie? Nie ociągajcie się z&nbsp;wyruszeniem i&nbsp;wejściem do tej ziemi, aby ją posiąść.</p>
<p class="BibleIndent" id="BG-18_10"><sup>18.10</sup>&nbsp;Gdy wejdziecie, przyjdziecie do ludu bezpiecznego, do ziemi przestronnej. Bóg bowiem dał ją w&nbsp;wasze ręce; to miejsce, gdzie nie brakuje niczego z&nbsp;tego wszystkiego, co jest na ziemi.</p>
<p class="BibleIndent" id="BG-18_11"><sup>18.11</sup>&nbsp;I wyruszyło stamtąd z&nbsp;pokolenia Dana, z&nbsp;Sorea i&nbsp;Esztaol, sześciuset mężczyzn uzbrojonych do walki.</p>
<p class="BibleIndent" id="BG-18_12"><sup>18.12</sup>&nbsp;Będąc w&nbsp;drodze, rozbili obóz przy Kiriat-Jearim w&nbsp;Judzie. Dlatego to miejsce nazywa się Machane-Dan aż do dziś. <i>A</i> <i>znajduje</i> <i>się</i> za Kiriat-Jearim.</p>
<p class="BibleIndent" id="BG-18_13"><sup>18.13</sup>&nbsp;A kiedy wyruszyli stamtąd na górę Efraim, przybyli aż do domu Micheasza;</p>
<p class="BibleIndent" id="BG-18_14"><sup>18.14</sup>&nbsp;I odezwało się tych pięciu mężczyzn, którzy szli, aby wyszpiegować ziemię Lajisz, i&nbsp;powiedzieli do swych braci: Czy wiecie, że w&nbsp;tych domach znajduje się efod i&nbsp;terafim, a&nbsp;także posąg ryty oraz posąg odlany? Rozważcie więc teraz, co macie czynić.</p>
<p class="BibleIndent" id="BG-18_15"><sup>18.15</sup>&nbsp;Skierowali się więc tam i&nbsp;przyszli do domu młodzieńca Lewity, do domu Micheasza, i&nbsp;pozdrowili go.</p>
<p class="BibleIndent" id="BG-18_16"><sup>18.16</sup>&nbsp;Lecz sześciuset mężczyzn uzbrojonych do walki, którzy byli z&nbsp;synów Dana, stało u&nbsp;wejścia do bramy.</p>
<p class="BibleIndent" id="BG-18_17"><sup>18.17</sup>&nbsp;I tych pięciu mężczyzn, którzy poszli, aby wyszpiegować ziemię, zabrało ryty posąg, efod, terafim i&nbsp;odlany posąg. A&nbsp;kapłan stał u&nbsp;wejścia do bramy wraz z&nbsp;sześciuset mężczyznami uzbrojonymi do walki.</p>
<p class="BibleIndent" id="BG-18_18"><sup>18.18</sup>&nbsp;A gdy ci, którzy weszli do domu Micheasza, wzięli ryty posąg, efod, terafim i&nbsp;odlany posąg, kapłan powiedział do nich: Co robicie?</p>
<p class="BibleIndent" id="BG-18_19"><sup>18.19</sup>&nbsp;Oni odpowiedzieli mu: Milcz! Połóż rękę na usta i&nbsp;chodź z&nbsp;nami, i&nbsp;bądź dla nas ojcem i&nbsp;kapłanem. Czyż lepiej ci być kapłanem w&nbsp;domu jednego człowieka, czy być kapłanem całego pokolenia i&nbsp;rodu w&nbsp;Izraelu?</p>
<p class="BibleIndent" id="BG-18_20"><sup>18.20</sup>&nbsp;I uradowało się serce kapłana. Wziął więc efod, terafim i&nbsp;ryty posąg i&nbsp;przyłączył się do tego ludu.</p>
<p class="BibleIndent" id="BG-18_21"><sup>18.21</sup>&nbsp;A oni zawrócili i&nbsp;poszli, a&nbsp;przed sobą puścili dzieci i&nbsp;bydło oraz <i>to</i>, <i>co</i> kosztowniejsze.</p>
<p class="BibleIndent" id="BG-18_22"><sup>18.22</sup>&nbsp;A gdy byli już daleko od domu Micheasza, wtedy mężczyźni, którzy <i>mieszkali</i> w&nbsp;domach blisko domu Micheasza, zebrali się i&nbsp;zaczęli ścigać synów Dana.</p>
<p class="BibleIndent" id="BG-18_23"><sup>18.23</sup>&nbsp;I wołali za synami Dana. Ci zaś odwrócili się i&nbsp;powiedzieli do Micheasza: Co ci jest, że zebrałeś tych ludzi?</p>
<p class="BibleIndent" id="BG-18_24"><sup>18.24</sup>&nbsp;I odpowiedział: Zabraliście moich bogów, które uczyniłem, oraz kapłana i&nbsp;poszliście sobie. Co mi więc pozostaje? Jak jeszcze możecie mówić: Co ci jest?</p>
<p class="BibleIndent" id="BG-18_25"><sup>18.25</sup>&nbsp;Na to synowie Dana odpowiedzieli: Niech nie słyszymy za sobą twego głosu, by się nie rzucili na was rozgniewani ludzie, a&nbsp;straciłbyś swe życie i&nbsp;życie swego domu.</p>
<p class="BibleIndent" id="BG-18_26"><sup>18.26</sup>&nbsp;Poszli więc synowie Dana swoją drogą, a&nbsp;Micheasz, widząc, że byli silniejsi od niego, zawrócił i&nbsp;poszedł do swego domu.</p>
<p class="BibleIndent" id="BG-18_27"><sup>18.27</sup>&nbsp;Oni zaś zabrali to, co wykonał Micheasz, oraz kapłana, którego miał, i&nbsp;przybyli do Lajisz, do ludu spokojnego i&nbsp;bezpiecznego. I&nbsp;pobili go ostrzem miecza, a&nbsp;miasto spalili ogniem.</p>
<p class="BibleIndent" id="BG-18_28"><sup>18.28</sup>&nbsp;A nie było nikogo, kto by ich ratował, gdyż byli daleko od Sydonu i&nbsp;nie mieli z&nbsp;nikim<i> żadnych</i> interesów. A&nbsp;<i>miasto</i> to <i>leżało</i> w&nbsp;dolinie, która jest w&nbsp;Bet-Rechob. Oni odbudowali miasto i&nbsp;zamieszkali w&nbsp;nim.</p>
<p class="BibleIndent" id="BG-18_29"><sup>18.29</sup>&nbsp;I nazwali to miasto Dan od imienia swego ojca Dana, który urodził się Izraelowi. A&nbsp;przedtem miasto to nosiło nazwę Lajisz.</p>
<p class="BibleIndent" id="BG-18_30"><sup>18.30</sup>&nbsp;I synowie Dana ustawili sobie ryty posąg. A&nbsp;Jonatan, syn Gerszona, syna Manassesa, on i&nbsp;jego synowie byli kapłanami dla pokolenia Dana aż do czasu uprowadzenia do niewoli <i>mieszkańców</i> tej ziemi.</p>
<p class="BibleIndent" id="BG-18_31"><sup>18.31</sup>&nbsp;Postawili sobie ten ryty posąg, który uczynił Micheasz, po wszystkie dni, póki dom Boży był w&nbsp;Szilo.</p>
<h3 class="sigil_not_in_toc"><a href="../Text/PL-07.xhtml">Księga Sędziów 19</a></h3>
<p class="BibleIndent" id="BG-19_1"><sup>19.1</sup>&nbsp;W tych dniach, kiedy nie było króla w&nbsp;Izraelu, <i>pewien</i> Lewita, mieszkający przy zboczu góry Efraim, wziął sobie nałożnicę z&nbsp;Betlejem judzkiego.</p>
<p class="BibleIndent" id="BG-19_2"><sup>19.2</sup>&nbsp;A jego nałożnica dopuściła się nierządu przeciwko niemu, potem odeszła od niego do domu swego ojca, do Betlejem judzkiego; i&nbsp;była tam u&nbsp;niego przez cztery miesiące.</p>
<p class="BibleIndent" id="BG-19_3"><sup>19.3</sup>&nbsp;Wstał więc jej mąż i&nbsp;poszedł za nią, aby przebłagać ją i&nbsp;sprowadzić z&nbsp;powrotem. Miał ze sobą swego sługę i&nbsp;parę osłów. Wtedy <i>ona</i> wprowadziła go do domu swego ojca, a&nbsp;gdy ojciec tej dziewczyny zobaczył go, uradował się z&nbsp;jego przyjścia.</p>
<p class="BibleIndent" id="BG-19_4"><sup>19.4</sup>&nbsp;I zatrzymał go jego teść, ojciec <i>tej</i> dziewczyny, i&nbsp;zamieszkał u&nbsp;niego przez trzy dni. Jedli, pili i&nbsp;nocowali tam.</p>
<p class="BibleIndent" id="BG-19_5"><sup>19.5</sup>&nbsp;A czwartego dnia, gdy obudzili się wcześnie rano, wstał on, aby odejść. Ale ojciec tej dziewczyny powiedział do swego zięcia: Posil swoje serce odrobiną chleba, a&nbsp;potem pójdziecie.</p>
<p class="BibleIndent" id="BG-19_6"><sup>19.6</sup>&nbsp;Usiedli więc i&nbsp;jedli obaj razem, i&nbsp;napili się. Potem ojciec tej dziewczyny powiedział do <i>jej</i> męża: Zostań, proszę, i&nbsp;przenocuj tu, i&nbsp;niech twoje serce się raduje.</p>
<p class="BibleIndent" id="BG-19_7"><sup>19.7</sup>&nbsp;A gdy ten mężczyzna wstał, aby wyruszyć w&nbsp;drogę, jego teść nalegał na niego, znowu więc przenocował tam.</p>
<p class="BibleIndent" id="BG-19_8"><sup>19.8</sup>&nbsp;Piątego dnia wstał wcześnie rano, aby iść; lecz ojciec tej dziewczyny powiedział: Posil, proszę, swoje serce. I&nbsp;zwlekali aż do schyłku dnia, i&nbsp;jedli obaj razem.</p>
<p class="BibleIndent" id="BG-19_9"><sup>19.9</sup>&nbsp;Kiedy ten mężczyzna wstał, aby wyruszyć w&nbsp;drogę wraz ze swoją nałożnicą i&nbsp;swoim sługą, jego teść, ojciec tej dziewczyny, powiedział: Oto dzień już chyli się ku wieczorowi, przenocujcie tu, proszę. Oto dzień się kończy, przenocujcie tu i&nbsp;niech twoje serce się raduje. Jutro rano wyprawicie się w&nbsp;drogę i&nbsp;pójdziesz do swego domu.</p>
<p class="BibleIndent" id="BG-19_10"><sup>19.10</sup>&nbsp;Lecz mężczyzna ten nie chciał zostać na noc, ale wstał i&nbsp;odszedł, i&nbsp;przyszedł do miejsca naprzeciw Jebus, czyli do Jerozolimy. Miał ze sobą dwa juczne osły i&nbsp;swoją nałożnicę.</p>
<p class="BibleIndent" id="BG-19_11"><sup>19.11</sup>&nbsp;A gdy byli blisko Jebus, a&nbsp;dzień chylił się ku końcowi, wtedy sługa powiedział do swego pana: Chodź, proszę, wstąpmy do tego miasta Jebusytów i&nbsp;przenocujmy w&nbsp;nim.</p>
<p class="BibleIndent" id="BG-19_12"><sup>19.12</sup>&nbsp;Jego pan mu odpowiedział: Nie wstępujmy do miasta cudzoziemców, którzy nie <i>należą</i> do synów Izraela, ale idźmy aż do Gibea.</p>
<p class="BibleIndent" id="BG-19_13"><sup>19.13</sup>&nbsp;Powiedział jeszcze do swego sługi: Chodźmy i&nbsp;zbliżmy się do jednego z&nbsp;tych miejsc, aby przenocować w&nbsp;Gibea lub w&nbsp;Rama.</p>
<p class="BibleIndent" id="BG-19_14"><sup>19.14</sup>&nbsp;Przeszli więc i&nbsp;poszli dalej, a&nbsp;słońce zaszło im przy Gibea, które należy do <i>pokolenia</i> Beniamina.</p>
<p class="BibleIndent" id="BG-19_15"><sup>19.15</sup>&nbsp;I udali się tam, aby wejść i&nbsp;przenocować w&nbsp;Gibea. A&nbsp;<i>gdy</i> wszedł, usiadł na ulicy w&nbsp;mieście, gdyż nie było nikogo, kto by ich przyjął do domu i&nbsp;przenocował.</p>
<p class="BibleIndent" id="BG-19_16"><sup>19.16</sup>&nbsp;A oto pewien starzec szedł wieczorem ze swej pracy na polu; ten człowiek <i>pochodził</i> z&nbsp;góry Efraim i&nbsp;był przybyszem w&nbsp;Gibea. Ludzie zaś tego miejsca byli Beniaminatami.</p>
<p class="BibleIndent" id="BG-19_17"><sup>19.17</sup>&nbsp;Gdy podniósł swe oczy, zobaczył tego podróżnego na ulicy miasta. I&nbsp;zapytał go starzec: Dokąd idziesz i&nbsp;skąd przybyłeś?</p>
<p class="BibleIndent" id="BG-19_18"><sup>19.18</sup>&nbsp;On odpowiedział mu: Idziemy z&nbsp;Betlejem judzkiego aż na zbocze góry Efraim, skąd pochodzę. Poszedłem do Betlejem judzkiego, a&nbsp;<i>teraz</i> idę do domu PANA, ale nie ma nikogo, kto by mnie przyjął do domu.</p>
<p class="BibleIndent" id="BG-19_19"><sup>19.19</sup>&nbsp;Mamy słomę i&nbsp;siano dla naszych osłów, także chleb i&nbsp;wino <i>mam</i> dla siebie i&nbsp;dla twojej służącej, i&nbsp;dla sługi, który jest z&nbsp;twoimi sługami. Nie brak nam niczego.</p>
<p class="BibleIndent" id="BG-19_20"><sup>19.20</sup>&nbsp;Wtedy starzec mu powiedział: Pokój z&nbsp;tobą. Każdy twój brak będzie moją sprawą; tylko nie nocuj na ulicy.</p>
<p class="BibleIndent" id="BG-19_21"><sup>19.21</sup>&nbsp;Wprowadził go więc do swego domu i&nbsp;dał osłom obrok; a&nbsp;gdy umyli swe nogi, jedli i&nbsp;pili.</p>
<p class="BibleIndent" id="BG-19_22"><sup>19.22</sup>&nbsp;A gdy rozweselili swoje serca, oto mężczyźni tego miasta, synowie Beliala, otoczyli dom i&nbsp;kołatali do drzwi, i&nbsp;mówili do gospodarza tego domu, do starca: Wyprowadź człowieka, który wszedł do twego domu, abyśmy z&nbsp;nim obcowali.</p>
<p class="BibleIndent" id="BG-19_23"><sup>19.23</sup>&nbsp;A ten człowiek, gospodarz domu, wyszedł do nich i&nbsp;powiedział im: Nie, moi bracia, nie czyńcie, proszę, tej niegodziwości, gdyż ten człowiek wszedł do mego domu, nie czyńcie tej sprośności.</p>
<p class="BibleIndent" id="BG-19_24"><sup>19.24</sup>&nbsp;Oto <i>jest</i> <i>tu</i> moja córka, dziewica, oraz jego nałożnica; wyprowadzę je zaraz, żebyście je znieważali i&nbsp;uczynili z&nbsp;nimi, co wydaje się wam słuszne. Tylko temu człowiekowi nie czyńcie tej niegodziwości.</p>
<p class="BibleIndent" id="BG-19_25"><sup>19.25</sup>&nbsp;Lecz ci mężczyźni nie chcieli słuchać jego głosu. Wziął więc ten człowiek swoją nałożnicę i&nbsp;wyprowadził ją do nich na dwór; obcowali z&nbsp;nią i&nbsp;gwałcili ją przez całą noc aż do rana. Potem ją puścili, gdy wschodziła zorza.</p>
<p class="BibleIndent" id="BG-19_26"><sup>19.26</sup>&nbsp;A o&nbsp;świcie ta kobieta przyszła i&nbsp;upadła przy drzwiach domu tego człowieka, gdzie przebywał jej pan; <i>leżała</i> <i>tam</i>, aż się rozwidniło.</p>
<p class="BibleIndent" id="BG-19_27"><sup>19.27</sup>&nbsp;Potem jej pan wstał rano, otworzył drzwi domu i&nbsp;wyszedł, aby wyruszać w&nbsp;drogę. A&nbsp;oto kobieta, jego nałożnica, <i>leżała</i> u&nbsp;drzwi domu z&nbsp;rękami na progu.</p>
<p class="BibleIndent" id="BG-19_28"><sup>19.28</sup>&nbsp;I powiedział do niej: Wstań, pójdźmy. Lecz ona nic nie odpowiedziała. Wziął ją więc ten człowiek na osła i&nbsp;poszedł do swego miejsca.</p>
<p class="BibleIndent" id="BG-19_29"><sup>19.29</sup>&nbsp;A gdy przyszedł do swego domu, wziął nóż, chwycił swoją nałożnicę, rozciął ją wraz z&nbsp;kośćmi na dwanaście części i&nbsp;rozesłał ją po wszystkich granicach Izraela.</p>
<p class="BibleIndent" id="BG-19_30"><sup>19.30</sup>&nbsp;A każdy, kto to widział, mówił: Nigdy nie wydarzyło się nic takiego ani nie widziano niczego takiego od dnia wyjścia synów Izraela z&nbsp;Egiptu aż do tego dnia. Zastanówcie się nad tym, naradźcie się i&nbsp;mówcie o&nbsp;tym.</p>
<h3 class="sigil_not_in_toc"><a href="../Text/PL-07.xhtml">Księga Sędziów 20</a></h3>
<p class="BibleIndent" id="BG-20_1"><sup>20.1</sup>&nbsp;Wtedy wyszli wszyscy synowie Izraela i&nbsp;zebrało się całe zgromadzenie jednomyślnie od Dan aż do Beer-Szeby i&nbsp;do ziemi Gilead do PANA w&nbsp;Mispie.</p>
<p class="BibleIndent" id="BG-20_2"><sup>20.2</sup>&nbsp;I przywódcy całego ludu, wszystkich pokoleń Izraela, stanęli w&nbsp;zgromadzeniu ludu Bożego: czterysta tysięcy pieszych dobywających miecz.</p>
<p class="BibleIndent" id="BG-20_3"><sup>20.3</sup>&nbsp;I synowie Beniamina usłyszeli, że synowie Izraela zebrali się w&nbsp;Mispie. Wtedy synowie Izraela powiedzieli: Powiedzcie, jak doszło do tej niegodziwości?</p>
<p class="BibleIndent" id="BG-20_4"><sup>20.4</sup>&nbsp;I ten Lewita, mąż zabitej kobiety, odpowiedział: Przybyłem wraz z&nbsp;moją nałożnicą do Gibea, która należy do Beniamina, aby tam przenocować.</p>
<p class="BibleIndent" id="BG-20_5"><sup>20.5</sup>&nbsp;I mężczyźni z&nbsp;Gibea powstali przeciwko mnie i&nbsp;w&nbsp;nocy otoczyli dom, zamierzając mnie zabić, a&nbsp;moją nałożnicę tak gwałcili, aż umarła.</p>
<p class="BibleIndent" id="BG-20_6"><sup>20.6</sup>&nbsp;Wziąłem więc swoją nałożnicę, rozciąłem ją na części i&nbsp;rozesłałem ją do wszystkich krain dziedzictwa Izraela. Dopuszczono się bowiem w&nbsp;Izraelu haniebnego i&nbsp;sprośnego czynu.</p>
<p class="BibleIndent" id="BG-20_7"><sup>20.7</sup>&nbsp;Oto wy wszyscy jesteście synami Izraela, rozważcie to między sobą i&nbsp;radźcie o&nbsp;tym.</p>
<p class="BibleIndent" id="BG-20_8"><sup>20.8</sup>&nbsp;I powstał cały lud jednomyślnie, mówiąc: Nikt z&nbsp;nas nie pójdzie do swego namiotu ani nie odejdzie do swego domu.</p>
<p class="BibleIndent" id="BG-20_9"><sup>20.9</sup>&nbsp;Ale teraz tak uczynimy miastu Gibea: Wyruszymy przeciwko niemu według losu.</p>
<p class="BibleIndent" id="BG-20_10"><sup>20.10</sup>&nbsp;Z każdego pokolenia Izraela weźmiemy po dziesięciu mężczyzn ze stu, stu z&nbsp;tysiąca i&nbsp;tysiąc z&nbsp;dziesięciu tysięcy, żeby dostarczali żywność dla ludu, który wyruszy do Gibea Beniamina, by pomścić wszelką sprośność, której się dopuszczono w&nbsp;Izraelu.</p>
<p class="BibleIndent" id="BG-20_11"><sup>20.11</sup>&nbsp;Zebrał się więc cały lud Izraela przeciwko miastu, zżyty ze sobą jak jeden mąż.</p>
<p class="BibleIndent" id="BG-20_12"><sup>20.12</sup>&nbsp;Potem pokolenia Izraela wysłały mężczyzn do wszystkich domów synów Beniamina, mówiąc: Co to za niegodziwość popełniono wśród was?</p>
<p class="BibleIndent" id="BG-20_13"><sup>20.13</sup>&nbsp;Wydajcie więc teraz tych mężczyzn, synów Beliala, którzy są w&nbsp;Gibea, abyśmy ich pozabijali i&nbsp;usunęli zło z&nbsp;Izraela. Lecz synowie Beniamina nie chcieli słuchać głosu swoich braci, synów Izraela.</p>
<p class="BibleIndent" id="BG-20_14"><sup>20.14</sup>&nbsp;Co więcej, zebrali się synowie Beniamina z&nbsp;<i>innych</i> miast w&nbsp;Gibea, aby walczyć z&nbsp;synami Izraela.</p>
<p class="BibleIndent" id="BG-20_15"><sup>20.15</sup>&nbsp;I tego dnia naliczono synów Beniamina z&nbsp;<i>ich</i> miast dwadzieścia sześć tysięcy mężczyzn dobywających miecz, oprócz mieszkańców Gibea, których naliczono siedmiuset doborowych mężczyzn.</p>
<p class="BibleIndent" id="BG-20_16"><sup>20.16</sup>&nbsp;Wśród całego ludu było siedmiuset doborowych mężczyzn, leworęcznych, a&nbsp;każdy z&nbsp;nich <i>potrafił</i> ciskać z&nbsp;procy kamieniem do włosa i&nbsp;nie chybiał.</p>
<p class="BibleIndent" id="BG-20_17"><sup>20.17</sup>&nbsp;Izraelitów zaś naliczono, oprócz <i>synów</i> Beniamina, czterysta tysięcy mężczyzn dobywających miecz, wszyscy byli wojownikami.</p>
<p class="BibleIndent" id="BG-20_18"><sup>20.18</sup>&nbsp;Wtedy synowie Izraela powstali, poszli do domu Bożego i&nbsp;radzili się Boga, mówiąc: Któż z&nbsp;nas ma wyruszyć pierwszy do walki z&nbsp;synami Beniamina? I&nbsp;PAN odpowiedział: Juda <i>wyruszy</i> pierwszy.</p>
<p class="BibleIndent" id="BG-20_19"><sup>20.19</sup>&nbsp;Powstali więc synowie Izraela rano i&nbsp;rozbili obóz naprzeciw Gibea.</p>
<p class="BibleIndent" id="BG-20_20"><sup>20.20</sup>&nbsp;Potem synowie Izraela wyruszyli do walki z&nbsp;synami Beniamina i&nbsp;ustawili się w&nbsp;szyku bojowym do walki przeciw Gibea.</p>
<p class="BibleIndent" id="BG-20_21"><sup>20.21</sup>&nbsp;Lecz synowie Beniamina wyszli z&nbsp;Gibea i&nbsp;zabili tego dnia dwadzieścia dwa tysiące mężczyzn z&nbsp;Izraela.</p>
<p class="BibleIndent" id="BG-20_22"><sup>20.22</sup>&nbsp;Potem mężczyźni z&nbsp;ludu Izraela pokrzepili się i&nbsp;znowu ustawili się w&nbsp;szyku bojowym do walki na tym miejscu, gdzie ustawili się pierwszego dnia.</p>
<p class="BibleIndent" id="BG-20_23"><sup>20.23</sup>&nbsp;<i>Najpierw</i> jednak synowie Izraela poszli i&nbsp;płakali przed PANEM aż do wieczora, i&nbsp;pytali PANA: Czy mamy jeszcze iść i&nbsp;walczyć z&nbsp;synami Beniamina, naszego brata? I&nbsp;PAN odpowiedział: Idźcie przeciwko nim.</p>
<p class="BibleIndent" id="BG-20_24"><sup>20.24</sup>&nbsp;I wyruszyli synowie Izraela przeciwko synom Beniamina drugiego dnia.</p>
<p class="BibleIndent" id="BG-20_25"><sup>20.25</sup>&nbsp;Lecz synowie Beniamina wyszli przeciwko nim z&nbsp;Gibea drugiego dnia i&nbsp;znowu zabili osiemnaście tysięcy mężczyzn z&nbsp;synów Izraela, wszystkich mężczyzn dobywających miecz.</p>
<p class="BibleIndent" id="BG-20_26"><sup>20.26</sup>&nbsp;Wtedy wszyscy synowie Izraela i&nbsp;cały lud udali się i&nbsp;przyszli do domu Bożego, i&nbsp;płacząc, trwali tam przed PANEM i&nbsp;pościli w&nbsp;tym dniu aż do wieczora, i&nbsp;składali całopalenia i&nbsp;ofiary pojednawcze przed PANEM.</p>
<p class="BibleIndent" id="BG-20_27"><sup>20.27</sup>&nbsp;I synowie Izraela pytali PANA (tam bowiem w&nbsp;tych dniach była arka przymierza Boga;</p>
<p class="BibleIndent" id="BG-20_28"><sup>20.28</sup>&nbsp;A Pinchas, syn Eleazara, syna Aarona, sprawował przy niej służbę w&nbsp;tych dniach): Czy mamy jeszcze wyruszać do walki z&nbsp;synami Beniamina, naszego brata, czy też tego zaniechać? I&nbsp;PAN odpowiedział: Wyruszcie, gdyż jutro wydam ich w&nbsp;wasze ręce.</p>
<p class="BibleIndent" id="BG-20_29"><sup>20.29</sup>&nbsp;Wtedy Izrael przygotował zasadzki zewsząd dokoła Gibea.</p>
<p class="BibleIndent" id="BG-20_30"><sup>20.30</sup>&nbsp;I trzeciego dnia synowie Izraela wyruszyli przeciwko synom Beniamina i&nbsp;ustawili się w&nbsp;szyku bojowym przeciwko Gibea jak za pierwszym i&nbsp;drugim razem.</p>
<p class="BibleIndent" id="BG-20_31"><sup>20.31</sup>&nbsp;Synowie Beniamina także wyszli przeciwko ludowi i&nbsp;zostali odciągnięci od miasta. Zaczęli bić lud i&nbsp;zabijać jak za pierwszym i&nbsp;drugim razem na drogach, z&nbsp;których jedna prowadziła do Betel, a&nbsp;druga do Gibea na polu, a&nbsp;<i>zabili</i> około trzydziestu mężczyzn z&nbsp;Izraela.</p>
<p class="BibleIndent" id="BG-20_32"><sup>20.32</sup>&nbsp;I synowie Beniamina powiedzieli: Są pobici przez nas jak i&nbsp;poprzednio. Lecz synowie Izraela mówili: Uciekajmy i&nbsp;odciągnijmy ich od miasta aż na drogi.</p>
<p class="BibleIndent" id="BG-20_33"><sup>20.33</sup>&nbsp;Powstali więc wszyscy mężczyźni Izraela ze swego miejsca i&nbsp;ustawili się w&nbsp;szyku bojowym w&nbsp;Baal-Tamar; tymczasem ci z&nbsp;Izraela, którzy przygotowali zasadzkę, wyszli ze swych miejsc, z&nbsp;łąk Gibea.</p>
<p class="BibleIndent" id="BG-20_34"><sup>20.34</sup>&nbsp;A tak wyszło naprzeciw Gibea dziesięć tysięcy doborowych mężczyzn z&nbsp;całego Izraela; była to bitwa zacięta, a&nbsp;tamci nie wiedzieli, że ma ich spotkać nieszczęście.</p>
<p class="BibleIndent" id="BG-20_35"><sup>20.35</sup>&nbsp;I PAN pobił Beniamina przed Izraelem i&nbsp;w&nbsp;tym dniu synowie Izraela zabili dwadzieścia pięć tysięcy stu mężczyzn z&nbsp;Beniamina, wszystkich dobywających miecz.</p>
<p class="BibleIndent" id="BG-20_36"><sup>20.36</sup>&nbsp;Wtedy synowie Beniamina widzieli, że są pobici; mężczyźni Izraela ustępowali bowiem miejsca przed Beniaminem, licząc na zasadzki, które przygotowali naprzeciw Gibea.</p>
<p class="BibleIndent" id="BG-20_37"><sup>20.37</sup>&nbsp;A ci, którzy uczestniczyli w&nbsp;zasadzce, pospieszyli się i&nbsp;uderzyli na Gibea, a&nbsp;następnie pobili ostrzem miecza wszystkich, którzy byli w&nbsp;mieście.</p>
<p class="BibleIndent" id="BG-20_38"><sup>20.38</sup>&nbsp;A mężczyźni Izraela mieli umówiony znak z&nbsp;tymi, którzy ukryli się w&nbsp;zasadzce, że ci wypuszczą z&nbsp;miasta wielki dym.</p>
<p class="BibleIndent" id="BG-20_39"><sup>20.39</sup>&nbsp;Gdy więc mężczyźni Izraela cofnęli się przed bitwą, synowie Beniamina zaczęli bić i&nbsp;zabili około trzydziestu mężczyzn z&nbsp;Izraela. Mówili bowiem: Na pewno są pobici przed nami, jak i&nbsp;w&nbsp;pierwszej bitwie.</p>
<p class="BibleIndent" id="BG-20_40"><sup>20.40</sup>&nbsp;Ale gdy płomień i&nbsp;dym jak słup zaczęły wznosić się z&nbsp;miasta, wtedy synowie Beniamina obejrzeli się, a&nbsp;oto ogień z&nbsp;miasta wznosił się aż ku niebu.</p>
<p class="BibleIndent" id="BG-20_41"><sup>20.41</sup>&nbsp;A kiedy mężczyźni Izraela zawrócili, mężowie Beniamina przerazili się, widząc, że spadło na nich nieszczęście.</p>
<p class="BibleIndent" id="BG-20_42"><sup>20.42</sup>&nbsp;I uciekali przed mężczyznami Izraela drogą na pustynię, a&nbsp;wojsko doganiało ich i&nbsp;ci, którzy wybiegli z&nbsp;miast, zabijali ich pośród siebie.</p>
<p class="BibleIndent" id="BG-20_43"><sup>20.43</sup>&nbsp;Otoczyli więc Beniamina i&nbsp;gonili ich bez przerwy, a&nbsp;pokonali ich naprzeciw Gibea na wschodzie.</p>
<p class="BibleIndent" id="BG-20_44"><sup>20.44</sup>&nbsp;Poległo wtedy z&nbsp;Beniamina osiemnaście tysięcy mężczyzn, wszyscy byli wojownikami.</p>
<p class="BibleIndent" id="BG-20_45"><sup>20.45</sup>&nbsp;Z tych zaś, którzy zawrócili i&nbsp;uciekali na pustynię, na skałę Rimmon, wyłapali po drogach i&nbsp;zabili pięć tysięcy mężczyzn. Gonili ich aż do Gidom, gdzie zabili dwa tysiące mężczyzn spośród nich.</p>
<p class="BibleIndent" id="BG-20_46"><sup>20.46</sup>&nbsp;A tak wszystkich poległych z&nbsp;Beniamina tego dnia było dwadzieścia pięć tysięcy mężczyzn dobywających miecz, wszyscy <i>byli</i> wojownikami.</p>
<p class="BibleIndent" id="BG-20_47"><sup>20.47</sup>&nbsp;Tylko sześciuset mężczyzn zawróciło i&nbsp;uciekło na pustynię, na skałę Rimmon, i&nbsp;zostali na skale Rimmon przez cztery miesiące.</p>
<p class="BibleIndent" id="BG-20_48"><sup>20.48</sup>&nbsp;Potem mężczyźni Izraela wrócili do synów Beniamina i&nbsp;wybili ich ostrzem miecza w&nbsp;mieście, zarówno ludzi, jak i&nbsp;bydło oraz wszystko, co znaleźli. Spalili ogniem także wszystkie miasta, które pozostały.</p>
<h3 class="sigil_not_in_toc"><a href="../Text/PL-07.xhtml">Księga Sędziów 21</a></h3>
<p class="BibleIndent" id="BG-21_1"><sup>21.1</sup>&nbsp;Mężczyźni Izraela przysięgli też w&nbsp;Mispie: Żaden z&nbsp;nas nie da swojej córki Beniaminowi za żonę.</p>
<p class="BibleIndent" id="BG-21_2"><sup>21.2</sup>&nbsp;Udał się więc lud do domu Bożego, gdzie trwał aż do wieczora przed Bogiem, podnosząc lament i&nbsp;gorzko płacząc.</p>
<p class="BibleIndent" id="BG-21_3"><sup>21.3</sup>&nbsp;I powiedzieli: O&nbsp;PANIE, Boże Izraela, dlaczego to się stało w&nbsp;Izraelu, że ubyło dzisiaj z&nbsp;Izraela jedno pokolenie?</p>
<p class="BibleIndent" id="BG-21_4"><sup>21.4</sup>&nbsp;A nazajutrz lud wstał wcześnie rano i&nbsp;zbudował tam ołtarz, i&nbsp;złożył całopalenia oraz ofiary pojednawcze.</p>
<p class="BibleIndent" id="BG-21_5"><sup>21.5</sup>&nbsp;Potem synowie Izraela powiedzieli: Kto spośród wszystkich pokoleń Izraela nie przyszedł do zgromadzenia do PANA? Złożyli bowiem uroczystą przysięgę przeciw temu, który by nie przyszedł do PANA do Mispy, mówiąc: Poniesie śmierć.</p>
<p class="BibleIndent" id="BG-21_6"><sup>21.6</sup>&nbsp;I synom Izraela było żal Beniamina, swego brata, i&nbsp;mówili: Dziś zostało odcięte jedno pokolenie od Izraela.</p>
<p class="BibleIndent" id="BG-21_7"><sup>21.7</sup>&nbsp;Co uczynimy dla tych, którzy pozostali, aby mieli żony, skoro przysięgliśmy na PANA, że im nie damy naszych córek za żony?</p>
<p class="BibleIndent" id="BG-21_8"><sup>21.8</sup>&nbsp;Powiedzieli więc: Czy jest ktoś wśród pokoleń Izraela, kto nie przyszedł do Mispy do PANA? A&nbsp;oto nie przyszedł do obozu zgromadzenia nikt z&nbsp;Jabesz-Gilead.</p>
<p class="BibleIndent" id="BG-21_9"><sup>21.9</sup>&nbsp;<i>Gdy</i> bowiem przeliczono lud, nie było tam nikogo z&nbsp;mieszkańców Jabesz-Gilead.</p>
<p class="BibleIndent" id="BG-21_10"><sup>21.10</sup>&nbsp;Wtedy zgromadzenie wysłało tam dwanaście tysięcy walecznych mężczyzn, nakazując im: Idźcie i&nbsp;zabijcie mieszkańców Jabesz-Gilead ostrzem miecza wraz z&nbsp;kobietami i&nbsp;dziećmi.</p>
<p class="BibleIndent" id="BG-21_11"><sup>21.11</sup>&nbsp;A tak macie postąpić: Każdego mężczyznę i&nbsp;każdą kobietę, która obcowała z&nbsp;mężczyzną, zabijecie.</p>
<p class="BibleIndent" id="BG-21_12"><sup>21.12</sup>&nbsp;I znaleźli wśród mieszkańców Jabesz-Gilead czterysta młodych dziewic, które nie obcowały z&nbsp;mężczyzną, i&nbsp;przyprowadzili je do obozu w&nbsp;Szilo, które <i>było</i> w&nbsp;ziemi Kanaan.</p>
<p class="BibleIndent" id="BG-21_13"><sup>21.13</sup>&nbsp;Potem całe zgromadzenie posłało do synów Beniamina, którzy <i>byli</i> na skale Rimmon, aby oznajmiać im pokój.</p>
<p class="BibleIndent" id="BG-21_14"><sup>21.14</sup>&nbsp;Wrócił więc Beniamin w&nbsp;tym czasie i&nbsp;dano im żony, które zachowali przy życiu spośród kobiet z&nbsp;Jabesz-Gilead, lecz nie starczyło <i>ich</i> dla nich.</p>
<p class="BibleIndent" id="BG-21_15"><sup>21.15</sup>&nbsp;A ludowi było żal Beniamina, ponieważ PAN uczynił wyłom wśród pokoleń Izraela.</p>
<p class="BibleIndent" id="BG-21_16"><sup>21.16</sup>&nbsp;Wtedy starsi zgromadzenia powiedzieli: A&nbsp;co uczynimy dla pozostałych, <i>aby</i> <i>mieli</i> żony, skoro zostały zgładzone kobiety z&nbsp;Beniamina?</p>
<p class="BibleIndent" id="BG-21_17"><sup>21.17</sup>&nbsp;Ponadto powiedzieli: <i>Musi</i> <i>być</i> dziedzictwo dla pozostałych z&nbsp;Beniamina, aby nie zaginęło pokolenie z&nbsp;Izraela.</p>
<p class="BibleIndent" id="BG-21_18"><sup>21.18</sup>&nbsp;My jednak nie możemy im dać żon z&nbsp;naszych córek, gdyż synowie Izraela przysięgli: Przeklęty ten, kto da żonę Beniaminowi.</p>
<p class="BibleIndent" id="BG-21_19"><sup>21.19</sup>&nbsp;Potem powiedzieli: Oto co roku <i>odbywa</i> <i>się</i> uroczyste święto PANA w&nbsp;Szilo, które <i>leży</i> na północ od Betel, na wschód od drogi wiodącej od Betel do Sychem, a&nbsp;na południe od Lebony.</p>
<p class="BibleIndent" id="BG-21_20"><sup>21.20</sup>&nbsp;Nakazali więc synom Beniamina: Idźcie i&nbsp;przygotujcie zasadzkę w&nbsp;winnicach;</p>
<p class="BibleIndent" id="BG-21_21"><sup>21.21</sup>&nbsp;I wypatrujcie, gdy córki Szilo wyjdą gromadnie do tańca, wtedy wyjdźcie z&nbsp;winnic i&nbsp;niech każdy z&nbsp;was porwie sobie żonę spośród córek Szilo, a&nbsp;potem idźcie do ziemi Beniamina.</p>
<p class="BibleIndent" id="BG-21_22"><sup>21.22</sup>&nbsp;A gdy przyjdą ich ojcowie albo bracia, by skarżyć się przed nami, powiemy im: Zmiłujcie się nad nimi ze względu na nas, ponieważ nie wzięliśmy dla każdego z&nbsp;nich żony na wojnie, a&nbsp;wy też im ich nie daliście, gdyż bylibyście wtedy winni.</p>
<p class="BibleIndent" id="BG-21_23"><sup>21.23</sup>&nbsp;Wtedy synowie Beniamina uczynili tak i&nbsp;wzięli sobie żony spośród tańczących, które porwali, odpowiednio do swojej liczby. Potem odeszli i&nbsp;wrócili do swego dziedzictwa, odbudowali miasta i&nbsp;zamieszkali w&nbsp;nich.</p>
<p class="BibleIndent" id="BG-21_24"><sup>21.24</sup>&nbsp;W tym czasie synowie Izraela rozeszli się stamtąd, każdy do swego pokolenia i&nbsp;do swego domu, a&nbsp;każdy poszedł stamtąd do swego dziedzictwa.</p>
<p class="BibleIndent" id="BG-21_25"><sup>21.25</sup>&nbsp;W tych dniach nie było króla w&nbsp;Izraelu. Każdy czynił to, co było słuszne w&nbsp;jego oczach.</p>
</body>
</html>